title,text
Афта,"Други имена: афтозна язва, устна афта. Англ: Canker sore, аphthous ulcer Какво е устна афта Афтите са малки ранички в устната кухина. Обикновено те засягат вътрешната страна на бузите, но могат също да се появят под и на езика, по венците, небцето и от вътрешната страна на устните. По-рядко афти се наблюдават и по задната част на гърлото. Причини, рискови фактори и превенция Какво точно причинява устните афти, не е известно. Понякога те се дължат на вирусна инфекция, особено след разраняване в устната кухина, например при хранене или час при зъболекаря. Какво още е възможно да предизвиква появата на афти:  Много кисели или люти храни, както и ястия с много подправки Разраняване на устата заради много твърда четка за зъби Отслабена имунна система, т.е. след боледуване Лоша хигиена и замърсяване на устната кухина Повишена чувствителност към някаква храна като шоколад, ананас, ягоди, или ядки Липса на витамини и минерали, особено на желязо, витамин B12 и фолиева киселина (т.е. витамин B9) Алергии Стрес Хормонални промени по време на пубертет или менопауза  Симптоми Афтите могат да бъдат малки и големи. Големите понякога оставят белези. Обикновено афтите започват като зачервени петна или издутини, които имат бял или жълтеникав център. С времето се разраняват. Цветът им често става сив, когато започват да зарастват. Устните афти понякога болят и създават неприятно усещане при хранене. Относително рядко афтите могат да предизвикат повишена температура, чувство за отпадналост или подуване на лимфните възли. Лечение Устните афти обикновено нямат нужда от специфично лечение и изчезват сами за няколко дни. Ако раничките не преминават или са много болезнени, лекуващият лекар ще установи причината за тях и ще предпише подходящи антисептични мазила или лекарства. Какво помага:  Използвайте вода за уста Не яжте люти, пикантни или кисели храни Жабуркането (или гаргара, ако афтата е на гърлото) със сода за хляб (1 кафена лъжичка в ½ чаша топла вода). Не гълтайте соления разтвор, а го изплюйте Намазване на афтата с магнезиево мляко или със сода за хляб (т.е. сода бикарбонат, която трябва съвсем леко да смесим с вода, за да стане на кашица, преди да я мажем) Използвайте мека четка за зъби и неагресивна паста  Ако афтите ви измъчват, попитайте аптекаря какво може да ви препоръча за облекчаване на симптомите. Съществуват множество продукти, които могат да помогнат и се продават без рецепта. Някои от тях съдържат малки количества лекарствени вещества и затова е разумно да прочетем листовката и да следваме указанията в нея. Прогноза и възможни усложнения Афтите са неприятни, но безопасни. Почти винаги те преминават сами и без дълготрайни последици Посъветвайте се със специалист, ако афтите не преминават повече от две седмици или се появяват повече от 3-4 пъти годишно. Връзки:  Canker Sores by US National Library ofMedicine – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Аутизъм,"Други имена: аутистично разстройство. Англ: Autism, Autistic spectrum disorder (ASD) Какво е аутистично разстройство Аутизмът е разстройство на нормалното развитие на детето, което се проявява в първите три години от живота. То засяга развитието и изграждането на мозъка, а оттам и способността на детето да разбира света и да общува с другите. Децата с аутизъм имат трудности да учат и запомнят. Вниманието им е фокусирано върху прости и повтарящи се дейности, което води до сериозна неспособност да подържат социален или професионален живот. Аутизмът се открива и диагностицира трудно. Съвременната медицина говори за спектър от аутистични разстройства, най-лекото от които е синдромът на Аспергер. Причини, рискови фактори и превенция Не е известно какво поражда аутизма. Има основания да се счита, че състоянието се дължи на действието на някои гени, но това не е доказано. Аутизмът не се причинява от:  Ваксини. Поредица големи клинични изследвания с десетки хиляди деца търсят връзка между различни ваксини и аутистичните разстройства. Оказва се, че такава връзка не съществува, т.е. аутизмът се среща еднакво често при ваксинирани и неваксинирани деца Определени храни или диети, недохранване или липса на витамини и минерали Съединения на живака или алуминия и тяхното наличие в кръвта  Момчетата аутисти са около 4 пъти повече от момичетата. Горните три хипотези, ако бяха верни, щяха да водят до еднаква честота на състоянието при двата пола. Симптоми Признаците на разстройство от аутистичния спектър са изключително много и изключително общи и неясни. Поради тази причина разпознаването и диагностицирането на аутистично разстройство е много трудно. Най-общо децата с аутизъм често са по-свенливи, обичат да се занимават сами, силно се привързват към реда и рутината, имат трудности с ученето, говоренето и движението, избягват очен контакт и не обичат да ги прегръщат, лицата им са безизразни, говорът е механичен, не са емоционални, не играят игри, изискващи въображение, не си измислят неща; и много други. Децата аутисти трудно се справят с неочаквани и непредвидими ситуации. Ето защо те общуват по-трудно с хората и учат по-лесно от компютри. Няма дете, при което да няма поне няколко от признаците на аутизма. Кога да се посъветваме със специалист:  Когато детето не реагира на усмивка или на щастливо изражение на лицето към 6 месец Когато не имитира звуци или мимики към 9 месец Когато не гука и бърбори по бебешки към 12 месец Когато не жестикулира (например не сочи и не размахва ръце) към 14 месец Когато не използва нито една дума към 16 месец Когато не си фантазира неща и не се прави, че измисленото го има, към 18 месец Когато не използва минифрази от две изречения към 24 месец Когато забравя думи, които вече са били научени, или губи придобити социални умения. В този случай възрастта няма значение  Всяко дете е различно и особено. Аутизмът не се среща често и за радост в повечето случаи притесненията на родителите са неоснователни. И все пак развитието на детето с аутистично разстройство и шансът му за относително нормален живот е толкова по-висок, колкото по-рано започнат специалните грижи и занимания. Не отлагайте срещата със специалист, ако детето ви се отличава значително от другите деца. Лечение Тъй като причината за аутизма не е открита, той не се лекува. Това не означава, че състоянието не може да се подобри и контролира! Целта на терапията при аутистично разстройство е да се подпомогне развитието на детето и способността му да научава нови неща. Потискането на симптомите на аутизма спомага за по-добро социално интегриране. В общия случай хората с аутизъм имат особени специфични таланти, например способност за изключително бързо четене, фотографска памет, позволяваща да се нарисува подробно копие на картина, която е виждана само веднъж, или пък умение да се разглобяват и сглобяват обратно сложни уреди като компютър от ранна детска възраст и без съответно обучение. Поощавянето на тази таланти е препоръчително и полезно. Няма лекарства, които да помагат при аутизъм. Възможно е лекарят да предпише медикаменти заради съпътстващо аутизма състояние или, в редки случаи, за да реши проблеми като безсъние, хиперактивност или прекомерна агресия. Основното, от което се нуждае дете с аутизъм, са грижа и внимание. Съществуват множество различни терапии за аутистични разстройства. Всички те се стремят да подпомогнат ученето на детето и да го избавят от симптомите, които пречат на общуването. Често аутизмът е съпътстван от друг проблем като епилепсия, астма или безсъние. Тези трябва да се лекуват. Прогноза и възможни усложнения Повечето хора с аутизъм успяват да живеят със семействата си и да се впишат донякъде в обществото. Доколко те ще имат относително нормален живот, зависи от силата на симптомите им и степента на ефективност на терапията. Около 20% от работещите в САЩ страдат от някакво психично разстройство. Много от тези хора са именно с разстройство от аутистичния спектър. В момента се смята, че между един милион и милион и половина души в САЩ проявяват симптоми на аутизъм. Повечето от тях живеят нормален живот. Връзки:  Асоциация аутизъм Игри за деца с аутизъм @ autismspeaks.org – EN Autism in details & in more details – EN National Autism Association – EN Autism-society.org – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Родилни петна,"Други имена: Белег по рождение. Англ: Birthmarks Какво е родилно петно Родилното петно е част от кожата с различен от нормалния цвят. Въпреки името си някои родилни петна се появяват известно време след раждането. Има много различни видове родилни петна. Повечето не са опасни за здравето на детето и не са симптом на някакво заболяване. Областите с различна пигментация се срещат буквално при всички хора. Някои вродени петна изчезват с времето. Тези, които остават, могат да са причина за козметични проблеми и породените от това психически проблеми като ниско самочувствие. Видове родилни петна Бенки. Буквално всички хора имат бенки. Бенките са малки групи кожни клетки с различен цвят. Бенките са безопасни в повечето случаи. Потърсете лекар в случай, че бенките нарастват, появяват се нови с нетипичен цвят или има сърбеж, болка, кървене. Невус симплекс. Наричат се още розови петна или „ангелска целувка”. Около една трета от бебетата имат такива петна. Те се дължат на разширени кръвоносни съдове и не са опасни. Розовите петна по лицето обикновено изчезват до 18 месец, докато тези по врата често остават за цял живот. При нужда могат да се премахват хирургически. Портвайн петна. Наричани още невус фламеус, те се дължат на разширени кръвоносни съдове. При раждането са розови, но с времето потъмняват и изглеждат тъмночервени или морави. Обикновено се появяват на лицето и нерядко създават козметичен дискомфорт с възрастта. Портвайн петната се срещат рядко и не са опасни. Възможно е да се отстранят чрез лазерна хирургия, но методът невинаги е ефективен и безопасен. Монголоидини петна. Те са сини или сиво-сини петна по гърба или дупето на детето. Обикновено изчезват до пълнолетие и са напълно безопасни. Премахването им е излишно и непрепоръчтелно. Петна с цвят на кафе с мляко (сметана). Името им идва от френското cafe au lait и се дължи на нежния им кафяв цвят. Тези петна не са опасни, но може да са симптом на заболяване. В случай че детето има няколко големи кафяви петна по кожата, консултирайте се с лекар. Хемангиоми. Това са петна, дължащи се на ненормално образуване и струпване на кръвоносни съдове на определено място по тялото. За разлика от другите родилни петна тези са подути и изпъкнали. Хемангиомите се появяват най-често няколко месеца след раждането и бързо нарастват. За щастие с времето хемангиомите се свиват и постепенно изчезват. В повечето случаи до към 10-тата година натрупаната червена тъкан напълно изчезва. Този тип родилни петна се лекуват трудно като лечението има много доста странични ефекти и не е много подходящо за деца. В повечето случаи лекарите ще изчакат поне до десетата година, за да видят дали петната ще изчезнат сами както става най-често. Прогноза и възможни усложнения Повечето родилни петна са безопасни. Тъй като те се виждат много ясно при преглед още при раждането или скоро след това, детските лекари ги регистрират и оценяват. Това означава, че много рядко има защо да се тревожим, че детето ни е болно. Родилните петна много рядко водят до рак на кожата. Невинаги пластичната хирургия е препоръчителна за премахване на петната. Проучете рисковете добре и се консултирайте с повече от един специалист, преди да вземете решение. Връзки:  Slide show: Birthmarks by Mayo Clinic – EN Бенки by NHS Choices – EN Port-wine stain by the British Association of Dermatologists– EN Hemangioma by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Дребна шарка,"Други имена: Морбили, брусница. Англ: Rubeola, measles, morbilli Какво е дребна шарка Дребната шарка е лесно преносимо вирусно заболяване, което засяга предимно децата до 5-годишна възраст. Тя се среща изключително рядко в страните, където се прилага ваксинация. Боледуването от дребна шарка протича тежко и може да е доста опасно, ако не се вземат необходимите мерки. В България ваксинацията срещу тази шарка е задължителна и повсеместна (МПР ваксина). Първата доза от ваксината се поставя около 13 месец. Причини, рискови фактори и превенция Дребната шарка се пренася по въздушно-капков път. Заразяването обикновено става при контакт с капчици, изхвърлени от болен индивид при кашляне или кихане. Хората, ваксинирани срещу дребна шарка, както и изкаралите заболяването, имат имунитет към него. Ваксинацията в повечето развити страни е задължителна и затова дребната шарка е изключително рядко срещана. През последните години в някои развити страни се наблюдава нарастване на случаите на дребна шарка. Явлението се дължи на нежеланието на някои родители да ваксинират децата си с т. нар. MMR ваксина (предпазва от рубеола, дребна шарка и заушка). Притеснението на родителите най-вече е, че между MMR ваксината и аутизма има връзка. Подобен страх е необоснован. Многобройни научни изследвания са доказали, че такава връзка няма. Въпреки това някои родители правят избор, който е сериозна заплаха както за собствените им деца така и за околните. Симптоми Симптомите на дребната шарка се проявяват след инкубационен период от 8-12 дни и включват:  Зачервени очи и/или конюнктивит Суха кашлица Повишена телесна температура, втрисане Свръхчувствителност към светлина Болка в мускулите Обриви. Изриването най-често се появява 3-5 дни след появата на първите симптоми и продължава около 7 дни. Обичайно първите обриви са по главата, но с времето такива се забелязват по цялото тяло. Местата на сърбеж могат в началото да бъдат два вида – гладки, лишени от цвят (бели) области и изпъкнали червени. С времето те се сливат. Можете да потърсите изображения за measles в интернет Хрема и болки в гърлото Малки бели точки вътре в устата, известни като петна на Филатов-Коплик. Те имат размер на песъчинка и се наблюдават по вътрешността на бузите. Това е един от първите симптоми, по които може да се установи инфекцията от дребна шарка  Лечение Не съществува специфично лечение за дребна шарка. В случай на съмнение за дребна шарка веднага трябва да потърсим лекар, който по своя преценка може да предпише медикаменти, облекчаващи протичането на заболяването. Страдащият от дребна шарка трябва да почива на топло (най-добре легнал). Да се избягва контакт с други хора и особено с деца. Овлажняването на въздуха в стаята има облекчаващ ефект. Важно е да се следи температурата на болния и да му се дават течности. Прогноза и възможни усложнения Ако не получат усложнения, болните от дребна шарка деца като цяло се възстановяват напълно след тежкото боледуване. Възможните усложнения включват бронхит, пневмония, възпаление на ушите и много рядко енцефалит (възпаление на мозъка). Заболяването е много опасно при бременност. Ако сте бременна и около вас има случай на дребна шарка, веднага потърсете своя лекар и преустановете всякакъв контакт с болния и хората, общували с него през последните десетина дни. Проверете дали сте ваксинирана срещу дребна шарка. Връзки:  Имунизационен календар на България Дребна шарка от Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Кучешка тения,"Други имена: Ехинококоза Англ: Echinococcus, Hydatid disease Какво е кучешка тения Кучешката тения или още ехинококоза е инфекция с паразитите Echinococcus granulosus или Echinococcus multilocularis. Паразитите са организми, които използват човешкото тяло за дом и източник на храна. Причини, рискови фактори и превенция Човек се заразява от кучешка тения при контакт със заразено животно. Освен кучетата това може да са крави, елени, прасета, овце и много други животни, каквито нямаме в България. Паразитите се изхвърлят от тялото на животните с изпражненията. Оттам те могат да се прехвърлят върху козината на животното и после върху ръцете ни. Веднъж проникнали в нас, яйцата на кучешката тения се пренасят до черния дроб, където се образува мехур, в който тенията се развива. Такъв мехур (ехинококова киста) може да се образува и в други органи като жлъчка, бъбрек, бял дроб или дори в мускулите или мозъка. Симптоми Ехинококовата киста може да не прояви симптоми 10 или повече години. Възможните симптоми включват:  Болка в горната дясна част на коремната област Кашлица и кървави храчки Треска Болка в гърдите Интензивен и силен сърбеж  Спукването на ехинококова киста в тялото може да доведе до изпадане в алергичен шок. Това е животозаплашващо състояние, изискващо незабавна медицинска помощ. Лечение Повечето хора могат да бъдат излекувани с антипаразитни медикаменти. Понякога може да се наложи операция за отстраняване на кистата, ако такава операция е възможна. Прогноза и възможни усложнения Повечето хора, при които кучешката тения се е повлияла от медикаментозното лечение, оздравяват напълно. Възможните усложнения при ехинококозата са:  Спукване на киста и изпадане в шоково състояние Разпространяване на кисти из тялото  Връзки:  Кучешка тения от РЗИ Силистра Echinococcosis by cdc.gov – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Хеморагична болест при новороденото,"Други имена: Кръвотечение поради недостиг на витамин К. Англ: Hemorrhagic disease of the newborn Какво е хеморагична болест при новороденото (ХБН) Хеморагичната болест при новороденото е кървене, дължащо се на липса на витамин К. Витамин К е необходим за съсирването на кръвта. Състоянието се среща предимно в страни, където на новородените не се поставя задължително инжекция с витамин К след раждането. За съжаление България е страна, където не се извършва витамин К профилактика. Причини, рискови фактори и превенция Недостигът на витамин К при новородените може да се дължи на доста причини. Витамин К не преминава лесно през плацентата и затова плодът не получава достатъчно от него. В кърмата има много малко витамин К. Ето защо ХБН се наблюдава много по-често при деца, които се кърмят. Освен това някои лекарства, например такива за туберкулоза, разреждане на кръвта и антиконвулсанти, приемани от майката по време на бременността, увеличават риска от недостиг на витамин К. Бебетата, които в първите месеци след раждането имат стомашни проблеми като диария или глутенова непоносимост (целиакия), са заплашени от ХБН. Някои чернодробни заболявания също повишават риска от развиване на заболяването. Даването на витамин К след раждането напълно премахва риска от хеморагична болест при новороденото. Симптоми За щастие кървенето при новородените най-често е на места, където кръвта може да напусне тялото. Това са:  Областта на пъпа Лигавиците на носа и устата Червата и стомаха (кръв в изпражненията) Места, където са поставяни инжекции Рани, получени при раждането Пениса при обрязване  Възможно е още да се наблюдава кръв в урината или лесно получаване на синини. Лечение ХБН се лекува чрез даване на витамин К. Обикновено преди това се прави тест за установяване на проблем със съсирването на кръвта. Прогноза и възможни усложнения Хеморагичната болест при новороденото е лечима и може да се избегне чрез профилактика. В повечето случаи за щастие болестта не създава сериозни проблеми и не уврежда бебето. Жените, които пият антиконвулсанти, трябва да приемат витамин К по време на бременността. Говорете с лекаря си за това. В много редки случаи ХБН може да предизвика опасни вътрешни кръвоизливи, например в мозъка, които заплашват здравето и живота. Връзки:  Prophylactic for vitamin K deficiency bleeding in neonates – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Пърхот,"Други имена: Себорея, себореен дерматит, питириазис симплекс. Англ: Seborrheic dermatitis, Dandruff Какво е пърхот Пърхотът е често срещано състояние, при което от скалпа и евентуално лицето и ушите се отделят люспи мъртва кожа. В много случаи пърхотът се дължи на заболяване, наречено себореен дерматит или просто себорея. Причини, рискови фактори и превенция Пърхотът най-често се дължи на падане на люспи кожа от участъци, където кожата е по-мазна вследствие на възпаление. На практика себореен дерматит означава възпаление на кожата в областите, където има повече мастни жлези. Какво поражда себореята, не е известно. Ако вашият пърхот се дължи на себореен дерматит, то може да са засегнати и ушите, гърдите, подмишниците или слабините. Себореята понякога води до зачервяване на клепачите (вж. блефарит). Пърхотът също така може да се дължи на:  Сухота на кожата Чувствителност на кожата на скалпа към шампоани, водеща до т. нар. контактен дерматит Недостатъчно често миене на косата или твърде често миене на косата, което води до изтощение на кожата Прекомерно използване на продукти за коса като пяна или спрей Кожни проблеми като псориазис или някаква екзема Инфекция с гъбичката маласезия. Този организъм живее по скалпа на всички хора, но при някои води до раздразване на кожата и появата на пърхот. Възможно е маласезията да е причината за появата на себорея, но това не е категорично доказано  Пърхотът обикновено се проявява на периоди. По-често състоянието се наблюдава при:  Млади хора и мъже. Пърхотът има навика да изчезва с възрастта Мазна кожа и коса Периоди на емоционален стрес Неврологични и психически проблеми като болест на Паркинсон или депресия Наднормено тегло Отслабена имунна защита  Пърхотът е често срещан при новородени и бебета. Това не бива да ни притеснява, защото в повечето случаи „бебешкият” пърхот, изчезва до към третата година. Лекарите го наричат детски себореен дерматит. Симптоми Пърхотът е очевиден проблем. Светлите парченца кожа, които падат от скалпа са ясно видими на тъмна повърхност (дрехи или коса), което поражда и козметичния дискомфорт, характерен за състоянието. Понякога пърхотът е съпътстван от епизоди на сърбеж. Това е особено валидно за себореята. Себореята също може да засегне и очите и да раздразни клепачите. Състоянието се нарича блефарит и води до появата на корички по клепачите, зачервяване и неприятни усещания като парене. Лечение Пърхотът в повечето случаи подлежи на контрол с шампоани против пърхот. Добрата хигиена и разумната грижа за косата са част от лечението. Когато обикновените шампоани не помагат, трябва да посетим лекар или дерматолог. Той вероятно ще установи, че страдаме от себореен дерматит, и ще ни препоръча по-силни продукти против пърхот, каквито ще намерим в аптеките. В общия случай това са шампоани или мазила, които имат противогъбично действие или контролират възпалението на кожата. Ако нещата са по-сериозни, т.е. възпалението е твърде интензивно, може да се наложим да пием медикаменти. Понякога се ползва лечение с ултравиолетова светлина (фототерапия). Какво помага:  Използвайте шампоан за пърхот. Разните шампоани имат различни активни съставки. Пробвайте кой ви помага (например head&shoulders е практически шампоан срещу гъбичката маласезия) Излагането на слънце. Слънцето обаче е опасно и не бива дълго да стоим на слънце, без да сме намазали откритите части на тялото със слънцезащитен крем Избягвайте продукти за кожа, които съдържат алкохол Ако имате брада или мустаци, помислете за обръсване Мийте си лицето и особено очите възможно по-често Пазете се от стрес Не преуморявайте косата си с продукти за коса, вкл. боя Уверете се, че диетата ви съдържа достатъчно цинк и B витамини Мийте си косата достатъчно често, но не прекалено. 2-3 пъти седмично е подходящо за повечето хора Опитайте продукти с алое вера или масло от чаено дърво за кожа/коса. Има основания да се счита, че тези растителни продукти повлияват добре себорейния дерматит. Омега-3 мастните киселини може би също повлияват състоянието положително  Прогноза и възможни усложнения Пърхотът обикновено може да се контролира и представлява предимно козметичен проблем. При доста хора проблемът ще изчезне съвсем след 30-ата година, защото с възрастта кожата става по-малко мазна. Себорейният дерматит, ако е много силно изявен, може да създава по-сериозни проблеми като блефарит и да се нуждае от медикаментозно лечение. Състоянието най-често е хронично и се завръща след периоди на „излекуване”. Връзки:  Dandruff by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Пъпна херния,"Други имена: Вродена пъпна херния. Англ: Umbilical Hernia Какво е пъпна херния Органите в коремната кухина се задържат в нея от опорна тъкан, наречена коремна стена. Когато коремната стена отслабне или се разкъса, се образува подутина (мехурче) под кожата. Това се нарича херния или изсипване и най-често се дължи на преминаване на черва извън коремната кухина. Пъпната херния най-често е вродена, проявява се с раждането и преминава сама. Вродената пъпна херния като цяло е безопасна. Придобита пъпна херния, както се нарича състоянието при възрастни, се наблюдава много рядко. Причини, рискови фактори и превенция Вродената пъпна херния се дължи на непълно затваряне или съединяване на мускулната стена в областта на пъпа. При пъпа се намира отворът, през който преминава пъпната връв. Пъпната херния е изсипване през този отвор. При много деца той не се затваря напълно веднага след раждането. При възрастните пъпна херния може да се получи заради:  Вдигане на тежко Наднормено тегло Няколко бременности  Симптоми Подутината в областта на пъпа е основният симптом на този вид херния. При бебетата мехурчето или подутината обикновено се вижда само когато те плачат, кашлят или се напъват и понякога напълно изчезва, когато лежат по гръб и са спокойни. Пъпната херния боли изключително рядко. Незабавно потърсете лекарска помощ, ако хернията се възпали или загуби цвета си, както и при поява на болка особено ако детето повърне! Лечение В мнозинството случаи вродената пъпна херния не се лекува, защото се затваря сама за около година и половина. Ако това не се случи, хернията се оперира. Операция се налага и в някои случаи, когато хернията е твърде голяма или има основания да се счита, че няма да се затвори сама. Придобитата пъпна херния при възрастни се лекува също чрез операция. Прогноза и възможни усложнения Бебешката херния е често срещано и в повечето случаи безобидно състояние, което преминава само. Почти всички оперирани пъпни хернии се затварят успешно и не се появяват повторно. Изключително рядко е възможно запушване на червата. Това е спешно медицинско състояние, което изисква незабавна хирургическа намеса. Ето защо е много важно веднага да потърсим лекарска помощ, ако хернията се възпали, загуби цвета си или при поява на болка особено ако е придружена с повръщане. Връзки:  Umbilical hernia repair by HNS Choices   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Ечемик на окото,"Хордеолум. Англ: Hordeolum, stye Какво е eчемик на окото Ечемикът на окото е образуване на малка зачервена пъпка на ръба на клепача. Състоянието се нарича още хордеолум. Причини, рискови фактори и превенция Ечемикът се дължи на възпалени мастни жлези при миглите. Най-честите причини за образуване на хордеолум са:  Замърсяване на окото, т.е. лоша хигиена Блефарит, т.е. възпаление на клепачите  Ечемикът понякога се бърка с халацион. Халацион се нарича запушване и подуване на малките жлези под клепачите, които отделят маслен секрет върху окото. За разлика от ечемика халационът е под клепачите и е от вътрешната страна на окото. Очите лесно се инфектират. Затова е силно препоръчително винаги да си мием ръцете, преди да си пипаме очите и лицето. Симптоми Симптомите на хордеолума са:  Образуване на червена изпъкналост, подобна на пъпка, в края на клепачите Болка в клепача Сълзене Отделяне на секрет от очите и образуване на корички  Ечемикът е дразнещо и очевидно състояние. Лечение В никакъв случай не се опитвайте да изстисквате подутината! Вместо това ѝ слагайте топъл компрес за 10-15 минути по няколко пъти на ден. Това помага за отпушването на жлезите и изтичането на течността от подутината. Не използвайте контактни лещи и не слагайте грим на окото, което има ечемик. В редки случаи, когато хордеолумът не преминава сам за няколко дни, лекар може да предпише антибиотик и дори да източи гнойта от мястото. Източването на гнойта е нещо, което в никакъв случай не бива да се опитваме да правим сами! Прогноза и възможни усложнения Обикновено ечемикът преминава сам за няколко дни. Много рядко е възможно да се възпали целият клепач. Връзки:  Stye by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Увеличена простата,"Други имена: Доброкачествена хиперплазия на простатата, аденом на простатната жлеза (остаряло). Англ: Enlarged prostate, Benign prostatic hyperplasia Какво е увеличена простата Увеличена простата се нарича уголемяването на простатната жлеза. Простатата обгръща уретрата при мъжете, защото канала, по който урината напуска тялото, преминава през простатата. Когато простатната жлеза е уголемена, тя притиска този канал и уринирането се затруднява. Уголемяването на простата е нормален процес, свързан със стареенето. Буквално всички мъже, които живеят достатъчно дълго, ще имат увеличена простата. Лекарите наричат състоянието доброкачествената хиперплазия на простатата. То не е рак и не увеличава риска от рак на простатата. Причини, рискови фактори и превенция Причината за уголемяването на простатата не е известна. Простатата, която произвежда част от семенната течност, се стимулира от половите хормони, отделяни от тестисите. Хората с премахнати тестиси никога не страдат от увеличена простата. Ето защо се предполага, но не е доказано, че уголемяването на простатата се дължи на промени в отделяните количества полови хормони с напредването на възрастта. Увеличена в малка степен простата се среща при много мъже на възраст малко над 40 години. Буквално при всички мъже над 80 години жлезата е уголемена в една или друга степен. Наднорменото тегло, високото кръвно налягане и диабетът увеличават риска от нарастване на простатата. Активният начин на живот намалява риска. Симптоми Уголемената простата притиска уретрата и създава проблеми при уриниране. Около половината мъже с уголемена простата нямат никакви симптоми. Останалите могат да забележат:  Изкапване на урината в края на изпикаването Слаба и накъсана струя Често нужда от посещаване на тоалетната включително през нощта Трудност при започване на уринирането Непълно изпразване на пикочния мехур, което причинява слабо усещане, че още ни се уринира  По-рядко е възможно да се появят:  Болка при уриниране Невъзможност да уринираме Кръв в урината Инфекции на пикочните пътища  Лечение В много случаи увеличената простата не създава сериозни проблеми и няма нужда от лечение. Когато тя наистина затруднява уринирането и така заплашва здравето, състоянието се лекува или чрез медикаменти, които потискат действието на половите хормони, или чрез хирургическа намеса. Страничният ефект на медикаментозното лечение са сексуални проблеми и дори импотентност. Ако простатата напълно блокира способността да уринираме, се поставя катетър. Катетърът е тръбичка, по която урината изтича от пикочния мехур. Какво помага:  Посещавайте тоалетната дори при най-слаб сигнал, че пикочният мехур иска да се облекчи Дори да не ви се уринира преди лягане, идете до тоалетната Опитайте да посещавате тоалетната в определени часове, т.е. примерно в 8, 11, 14, 17, 20 и 23 часа Опитвайте се да бъдете спокойни и отпуснати, когато уринирате. На запад мъжете уринират седнали, защото това помага на организма да се отпусне Не пийте алкохол или кофеин вечер (кафе, кока кола и т.н.), защото те водят до повишено образуване на урина Не пийте много течности наведнъж, а вместо това ги разпределяйте през целия ден. Спрете да поемате течности два часа преди лягане Избягвайте, ако е възможно, медикаменти за отпушване на нос, съдържащи оксиметазолин, фенилефрин или псевдоефедрин (т.е. деконгестанти). Ако е възможно, намалете и приема на лекарства, съдържащи антихистамини. Тези медикаменти затрудняват уринирането. Не спирайте сами никакви лекарства, преди да се консултирате с лекар! Избягвайте да стоите на студено и се обличайте топло. Студът пречи на уринирането Живейте активно и не трупайте наднормено тегло  Увеличената простата се лекува успешно с множество билки. Доказан клиничен ефект има екстракта от вид малка палма, известна на български с името палма джудже или сао палмето (англ. saw palmetto, лат. Serenoa repens). Прогноза и възможни усложнения В повечето случаи увеличената простата просто неудобство, а не сериозен медицински проблем. Състоянието представлява реагира добре на лечение и промени в стила на живот. Понякога притискането може да доведе до временно блокиране на пикочния канал и урината да не може да напусне тялото. Това уврежда пикочния мехур и бъбреците и изисква незабавна медицинска намеса. Някои от възможните усложнения при доброкачествената хиперплазия на простатата са:  Запушване на пикочните пътища Инфекции на пикочните пътища Пикочни камъни Кръв в урината Увреждане на пикочния мехур или бъбреците  Уголемената простата не увеличава риска от рак на тази жлеза. Връзки:  Enlarged prostate by NHS Choices   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Есенциален тремор,"Англ: Essential tremor Какво е есенциален тремор Есенциалният тремор (ЕТ) е състояние, при което извършваме неволеви движения. Неволеви означава, че не ги желаем. В повечето случаи ЕТ се проявява като ритмично треперене на ръцете. Състоянието е много разпространено при по-възрастните хора. Причини, рискови фактори и превенция Не е изяснено какво причинява есенциалния тремор. Понякога той се предава в семейството и затова се счита, че в тези случаи причината е генетична. Симптоми Най-често ЕТ се проявява като треперене на ръцете, когато правим нещо с тях, например държим чаша за кафе или си връзваме обувките. Симптомите на състоянието се появяват бавно и постепенно, като често с напредването на възрастта се влошават. Треперенето е по-изразено, когато ползваме ръцете си. Понякога есенциалният тремор засяга и други части на тялото. Случва се да кимаме с глава, без да го искаме, или пък да имаме проблеми с говора, ако треморът засегне ларинкса, т.е. гласовата кутия. ЕТ може да се обърка с болестта на Паркинсон, защото и двете причиняват треперене на ръцете. При Паркинсон обаче треморът е по-изявен, когато ръцете са в покой, а не когато се ползват. Болестта на Паркинсон също така води до прегърбване, забавени движения и тътреща се походка. Лечение Есенциалният тремор рядко създава толкова проблеми, че да се нуждае от медикаментозно лекуване. Има няколко вида медикаменти, които облекчават състоянието и лекуващият лекар може да предпише такива по своя преценка, ако е необходимо. Какво помага:  Да се наспиваме добре Да не пием напитки, съдържащи кофеин (кафе, черен чай и т.н.) или други стимуланти Да се пазим от стрес; да си почиваме и да се отпускаме Да ползваме по-тежки чаши и прибори за хранене Да се научим да ползваме гласовото избиране на телефона Да ползваме обувки с велкро, а не с връзки. Дрехите с ципове са по-подходящи от дрехите с копчета Да избягваме да пием алкохол  Прогноза и възможни усложнения Есенциалният тремор не е опасно състояние. То обаче може да повлияе живота ни, като например затрудни способността ни да:  Пишем на ръка или да ползваме компютър, телефон и т.н. Да пием от чаша или да се храним и готвим Да се бръснем или да се гримираме Да говорим ясно и чисто, ако треморът засегне гръкляна  Връзки:  Essential tremor foundation – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Дълбока венозна тромбоза и белодробна емболия,"Други имена: Флеботромбоза. Англ: Deep venous thrombosis Какво е дълбока венозна тромбоза Тромбозата на дълбоките вени е образуване на парчета съсирена кръв във вените, които не се виждат с просто око под кожата. Състоянието още се нарича (дълбока) флеботромбоза и е доста опасно. С името тромб лекарите наричат кръвните съсиреци. Флебит означава възпаление на вените. Възпалението на вените се дължи на образуването на кръвни съсиреци, а не обратното. Флеботромбозата е различно състояние от т. нар. тромбофлебит. С второто име се обозначава същото заболяване, когато то засяга повърхностните вени. Дълбоката венозна тромбоза (ДВТ) е опасно състояние, защото кръвния съсирек може да се откъсне от венозната стена и заедно с кръвта да достигне до дробовете. В белите дробове той рано или късно попада в твърде малък кръвоносен съд и го запушва. Запушването спира достъпа на кръв до белия дроб. Това състоянието се нарича белодробна емболия. Ембол означава кръвен съсирек, който пътува свободно из кръвоносната система. Белодробната емболия е изключително опасна, защото може да доведе до инфаркт на белия дроб и/или до смърт, ако се запуши по-голяма белодробна артерия. Инфаркт се нарича умирането на тъканите в организма, поради липса на кислород. В повечето случаи ДВТ засяга вените, които се намират при мускулите на краката. Причини, рискови фактори и превенция Съсирването на кръвта е нормален процес, който ни защитава от голяма загуба на кръв при рана. За да стане кръвта от течна в твърда, е необходимо тя да има пряк контакт с кислорода от въздуха. Ненормалното съсирване на кръвта във вените може да се дължи на множество различни причини като увреждане на стените на вените или не може да се обясни. Най-често образуването на тромби се наблюдава при:  Семейна история на съсиреци, т.е. причините са генетични и човекът страда от някакво заболяване на кръвта Счупвания на кости в таза или краката Залежаване или прекарване на много време в седнало положение (например при шофиране или офисна работа) Хирургически операции Преминаване с катетър през вените Бременност Хормонална терапия или прием на противозачатъчни Някои видове рак Тютюнопушене Наднормено тегло  ДВТ се среща много по-често при хората над 60 години. Симптоми Ако изобщо има симптоми, флеботромбозата се проявява чрез:  Зачервяване и/или затопляне на кожата на краката Оток на краката Болка в краката  В случай че забележите следните симптоми, веднага потърсете спешна медицинска помощ, защото те са признак на белодробна емболия:  Необяснимо и появило се изведнъж задъхване Болка в гърдите Кашлица, съпътстване с изхвърляне на кръв Забързан пулс Прилошаване и замайване  Лечение Дълбоката венозна тромбоза се лекува хирургически и медикаментозно. Хирургия се налага, когато съсирекът запушва важен кръвоносен съд и трябва незабавно да се извади. Възможно е да се наложи и поставянето в главен кръвоносен съд на филтър (Vena Cava filter), който да улавя и спира съсиреците, преди те да достигнат до дробовете. Лекарствата за потискане на съсирването на кръвта (антикоагуланти) са донякъде опасни и трябва да се приемат внимателно и под лекарско наблюдение. Винаги стриктно следвайте схемата за прием на лекарствата за ДВТ. Ако пропуснете прием, най-добре се консултирайте с лекаря си и в никакъв случай не взимайте две дози наведнъж, за да наваксате. Антикоагулантите често са наричани медикаменти за разреждане на кръвта. Съществуват вещества, които разтварят съсиреците. Те могат да предизвикат много опасен кръвоизлив и се ползват като спешна мярка само при непосредствена заплаха за живота. Носенето на специално разработени за тромбоза стягащи краката чорапи е препоръчително, защото те често успешно намаляват възпалението на вените. Има различни видове такива чорапи. Кой от тях да ползваме, е най-добре да реши специалист. Ако приемате лекарството варфарин (warfarin), следете да не поемате високо количество витамин К с храната. Зеленчуците с големи зелени листа са богати на този витамин. Ако е възможно, увеличете движението си. Разхождайте се и избягвайте да стоите седнали дълго време. Пийте вода и откажете цигарите. Прогноза и възможни усложнения В много случаи ДВТ преминава без никакви сериозни усложнения. За съжаление повторното образуване на съсирек не е малко вероятно. Трябва да се пазим. Понякога флеботромбозата уврежда донякъде вените и кръвоснабдяването на краката. Това води до отичане и болка на краката, както и до проблеми с кожата им като рани или обезцветяване. Състоянието е известно като хронична венозна недостатъчност, постфлебичен или посттромботичен синдром и може да се появи години след епизода на ДВТ. Носенето на стягащи чорапи по време на болестта помага да намалим риска от нежелани кожни промени. Другото възможно усложнение на ДВТ е белодробния емболизъм. Колкото е по-голям един съсирек, толкова по-опасен е той. В редки случаи могат да бъдат запушени и кръвоносните съдове, захранващи други органи. Връзки:  Deep Vein Thrombosis – EN Pulmonary embolism by NHS Chioces – EN Clotcare.com – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Световъртеж,"Други имена: Вертиго, доброкачествен пароксизмален позиционен световъртеж. Англ: Benign paroxysmal positional vertigo (BPPV), Vertigo Какво е световъртеж Вертигото е отчетливо възприемане, че нещата наоколо се въртят около нас. В този случай казваме, че ни се вие свят. Понякога световъртежът създава илюзия за движение, въпреки че сме неподвижни. Световъртежът може да е симптом на сериозни здравословни проблеми като възпаление в главата или мигрена. Ако за пръв път изпитвате епизод на световъртеж и не знаете причината, потърсете лекарска помощ без отлагане. Този текст е за най-често срещания вид световъртеж, наричан от лекарите доброкачествен пароксизмален позиционен световъртеж (ДППС). Пароксизмален означава, че този тип вертиго се проявява на пристъпи. Доброкачествен като медицински термин означава, че причината не е тумор или че състоянието не е опасно. ДППС засяга предимно по-възрастни хора. Причини, рискови фактори и превенция ДППС се дължи на объркване във вестибуларния апарат. Какво го причинява, невинаги е ясно. В главата ни има различни миниатюрни структури, които отговарят за чувството за гравитация, равновесие и позиционно/пространствено ориентиране. Те представляват миниатюрни кухини или каналчета с изключително чувствителни стени, в които има или песъчинки, или течност. Местоположението на песъчинките или течността, т.е. къде те опират в стените, дава информация на мозъка за позицията на тялото. Тези вестибуларни лабиринти са част от вътрешното ухо. Понякога поради различни причини песъчинки могат да преминат в орган, пълен с течност, където въобще не им е мястото. Когато песъчинките допират стените на кухината, пълна с течност, изпитваме световъртеж. Този световъртеж се нарича доброкачествен пароксизмален позиционен световъртеж (ДППС). ДППС винаги се проявява при смяна на позицията на главата. Най-често главозамайването се проявява при лягане. Симптоми ДППС обикновено преминава за по-малко от минута. Признаците са му:  Виене на свят и замайване Прилошаване Загуба на равновесие Размазано зрение Повръщане  Световъртежът рядко е индикация за сериозен проблем. В случай обаче, че той е съпътстван от загуба на съзнание, някаква парализа или трудност за движение на крайник, болка в гърдите, сърцебиене, трудност при говорене, загуба на слух или зрение, веднага потърсете лекарска помощ. Лечение Когато причината за световъртежа е преминаване на песъчинки в пълните с течност кухини, лечението е доста просто, ефективно и лесно за изпълнение. То се състои в поредица движение на главата, които карат песъчинките да напуснат мястото, откъдето създават проблеми. Процедурата се извършва задължително от лекар и след нея не трябва да се шофира. Какво още помага:  Научете какви движения на главата водят до световъртеж и ги избягвайте Вечер не се движете по тъмно Сядайте веднага щом ви прилошее Използването на бастун при възрастни хора  Прогноза и възможни усложнения Доброкачественият пароксизмален позиционен световъртеж не създава сериозни проблеми и е просто неудобство, което лесно се контролира. Много рядко, ако вертигото предизвиква често повръщане, може да се стигне до обезводняване. Основният риск при ДППС е да не се нараним при падане, дължащо се на загуба на равновесие. Връзки:  Canalith repositioning procedure by Mayo Clinic – EN Epley maneuver in pics with explanations – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Сънна апнея,"Други имена: Централна сънна апнея, обструктивна сънна апнея. Англ: Sleep apnea Какво е сънна апнея Сънна апнея е повтарящо се спиране и възстановяване на дишането по време на сън. Съществуват два вида прекъсване на дишането при спане: Централна сънна апнея – когато мозъкът за кратко престава да подава сигнали на дихателните мускули. Проблемът е следствие от някакво заболяване или увреждане на мозъка. Обструктивна сънна апнея – когато нещо запушва дихателните пътища и пречи на преминаването на въздуха до дробовете. В случай, че бебето ви има проблеми с дишането по време на сън, вижте апнея при новородени. Причини, рискови фактори и превенция Централната сънна апнея се дължи на проблем с продълговатия мозък, който командва дишането. Най-честите причини за нея са мозъчен удар или сърдечна недостатъчност. Централната сънна апнея е рядка. При нея хората често си спомнят, че се будят по време на сън, за да възстановят дишането си. Другият вид апнея – обструктивната – е много по-разпространена. При нея човек не си спомня нощното будене. Тя се дължи на запушване на дихателните пътища. Най-честата причина за запушването е прекомерно отпускане на мускулите, които държат дихателните пътища отворени по време на сън. Други възможни причина за обструктивна апнея са:  Голям език, който пада назад при спане и запушва гърлото Големи сливици (предимно при деца) Наднормено тегло Обиколка на врата, по-голяма от 43 см при мъже и 40 см при жени Някои медикаменти, които съдържат упойващи вещества  Сънната апнея се среща значително по-често при хора на възраст над 55 години и при хора със сърдечни проблеми. Пиенето на алкохол преди сън води до допълнително отпускане на мускулите на гърлото и може да предизвиква апнея. Симптоми Обструктивната сънна апнея води до шумно хъркане. Не е трудно да забележим прекъсването и възстановяването на дишането. Когато дишането спре, спира и хъркането. Следва едно остро и шумно поемане на въздух, звучащо като изпъшкване. Хъркането се възобновява с дишането. Понякога, за да възстанови дишането, мозъкът за миг събужда спящия. Други възможни симптоми на двата вида сънна апнея са:  Умора и отпадналост от недоспиване Безсъние Сънливост през деня Сутрешно главоболие Раздразнителност и разсеяност  При централна сънна апнея могат да се наблюдават промени в тембъра и трудности при преглъщане. Лечение Сънната апнея се лекува според причината за нея. При лека форма на състоянието промяна на стила на живот, отказване на цигарите и алкохола преди сън и отслабване, ако има нужда, често ще решат проблема. Много помага, ако е възможно, да не се спи по гръб. В случай че апнеята се дължи на приема на медикаменти, които потискат мозъка, намаляването на дозата или спирането им ще ни излекува. Взимането на приспивателни при сънна апнея е силно непрепоръчително. Основният метод за лечение на апнеята е използване на апарати, които подават въздух с повишено налягане по време на сън и така задържат дихателните пътища отворени. Има различни видове такива устройства (CPAP, BiPAP и др.). Необходима е консултация със специалист, за да разберем кой вид апарат е най-подходящ за нас. Понякога помагат специално разработени приспособления, които се слагат в устата преди сън. Относително рядко се налага хирургическа намеса, която да отпуши дихателните пътища. Най-често се премахват сливиците при деца (операцията се нарича тонзилектомия). Прогноза и възможни усложнения Сънната апнея е сериозен здравословен проблем. Ако не се лекува, тя може да доведе до:  Депресия Проблеми с партньора ни заради шумното хъркане Понижен сексуален интерес Инциденти, дължащи се на умора и сънливост Сърдечни проблеми Трудно контролиращо се повишено кръвно налягане Проблеми с черния дроб  Когато апнеята се лекува, прогнозата е добра. Връзки:  Continuous positive airway pressure (CPAP by MedlinePlus– EN Sleep Apnea by NHLBI, NIH – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Дифтерия,"Други имена: Дифтерит. Англ: Diphtheria Какво е дифтерия Дифтерията е много опасна бактериална инфекция с Corynebacterium diphtheriae. Заболяването е рядко срещано, защото за него съществува ваксина, която е задължителна в развитите страни. Причини, рискови фактори и превенция Дифтерия се прихваща при контакт със заразен човек. Най-често заразяването става от малките капчици, които болният отделя при кашляне и кихане. По-рядко можем да се заразим от замърсени предмети, например от общи прибори или от замърсени повърхности като дръжка на врата или ключ за лампа. Срещу дифтерията съществува ваксина, която е задължителна в България. Нарича се ДФТ-ваксина или диф-тет-кок (комбинирана ваксина срещу дифтерия, тетанус и коклюш). Ваксината е необходима, защото дифтерията убива около 15% от заболелите деца. Симптоми Симптомите на дифтерията се появяват около седмица след инфекцията. За нещастие понякога болестта протича без симптоми. Ако има такива, те най-често са:  Кашлица, прегракване и болка в гърлото Посиняване на кожата Секрет от носа, понякога примесен с кръв Повишена телесна температура Затруднено дишане, хрипове По лигавиците на гърлото и носа се наблюдава сивкав слой  Ако инфекцията се пренесе до кожата, може да се наблюдава кожно възпаление, т.е. зачервяване, обрив, подуване, парене и дори образуване на рани, покрити със сивкави налепи. Лечение Дифтерията не винаги може да се излекува, въпреки че за нея съществуват лекарства. Заболяването е опасно, защото бактериите отделят токсин (отрова) в организма. Натрупването на този токсин уврежда нервите и сърцето и в крайна сметка може да доведе до смърт. Ето защо лечението на дифтерията включва венозно вливане на антитоксин (антиотрова). Като всяка друга бактериална инфекция и тази се лекува с антибиотици. Допълнително може да се наложи даване на кислород, както и други животоспасяващи манипулации. Прогноза и възможни усложнения Дори когато лечението е успешно или заболяването е преминало леко, възстановяването е бавно, а понякога непълно. Възможните усложнения при дифтерията са:  Възпаление на сърдечния мускул (миокардит) Силно затруднено дишане Увреждане на нервите, водещо до временна парализа Увреждане на бъбреците Алергична реакция към антитоксина  Дори в развитите страни дифтеритът убива около 3% от възрастните и 15% от децата, заболели от него. Ако болестта не се лекува, половината от заболелите не я преживяват. Връзки:  Имунизационен календар на република България Diphtheria by cdc.gov – EN Diphtheria and Diphtheria Vaccination – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Среден отит,"Други имена: Възпаление на средното ухо. Англ: Middle ear infection, Otitis media Какво е среден отит Среден отит се нарича възпалението на средното ухо. То се намира веднага след тъпанчето. Средният отит е една от най-честите причини родителите да водят децата си при лекар. Понякога отитът е съпътстван и от възпаление на тъпанчевата мембрана. Това се нарича мирингит. Причини, рискови фактори и превенция Средното ухо е свързано с гърлото чрез канал (евстахиева тръба). По този канал изтича течността, която произвежда ухото. Когато тръбата се запуши вследствие на инфекция, в ухото се събира течност и то се възпалява. Евстахиевите тръби се запушват много по-лесно при деца, отколкото при възрастни. Възможни причини за запушване на тръбите и възпаляване на средното ухо са:  Алергии Вирусни инфекции Бактериални инфекции Подути (инфектирани) сливици Дим от цигари или други дразнители във въздуха  Понякога възпалението се дължи на растежа на детските зъбки. Бебетата, които не сучат, но се хранят с мляко от бутилка (особено ако пият по гръб) или непрекъснато смучат биберон, боледуват по-често от отит в сравнение с другите деца. Симптоми Бебетата с ушна инфекция са раздразнителни и плачат. Дърпането на ушите не е задължително симптом за ушна инфекция. По-големите деца и възрастните ще споделят, че:  Имат болки в ушите От ушите им изтича течност Не чуват добре, ушите са им заглъхнали  Както при всяка вирусна или бактериална инфекция е възможно да вдигнем температура, да ни е лошо, да не ни се яде и т.н. Лечение Ако причината за отита е вирусна инфекция, той най-вероятно ще премине сам за няколко дни. По своя преценка в този случай лекарят може да предпише капки за уши, обезболяващи и да препоръча слагане на топъл компрес на засегнатото ухо за успокояване на болката. Ако инфекцията е бактериална, тя се лекува с антибиотик. В редки случаи се налага течността да се източи от ухото чрез хирургическа манипулация. Възможно е през тъпанчето да се поставят т. нар. вентилационни тръбички (макарички), чрез които течността да напуска средното ухо, докато се отпушат евстахиевите тръби. Понякога се налага отстраняването на сливиците, ако те са причина за чести инфекции. Прогноза и възможни усложнения В повечето случаи възпалението на средното ухо минава и се забравя. Понякога обаче може да възникнат неприятни усложнения:  Хронично, т.е. често възпаление на ухото Събиране на течност в средното ухо Лека загуба на слух Пробив (перфорация) на тъпанчето. Тези често минават сами за около 72 часа Разпространяване на инфекцията, като най-често засегната е костта зад ухото (мастоидит) Подуване на сливиците В редки случаи инфекцията може да засегне мозъка и да доведе до сериозни проблеми като менингит или мозъчен абсцес  Връзки:  Вентилационни тръбички при д-р Лолов Otitis media with effusion by MedlinePlus– EN Chronic ear infection by MedlinePlus– EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Херния,"Други имена: Ингивинална/слабинна херния. Англ: Inguinal hernia Какво е херния Органите в коремната кухина се задържат в нея от опорна тъкан, наречена коремна стена. Когато коремната стена отслабне или се разкъса, се образува подутина под кожата. Това се нарича херния или още изсипване и най-често се дължи на преминаване на черва извън коремната кухина. Видове хернии Слабинна херния. Най-честата херния е ингвиналната херния, при която изсипването е в областта на слабините. Нарича се още слабинна херния. По-нататък този текст ще разглежда този вид херния. Феморална херния. Нарича се още бедрена херния, защото изсипването е в тази област. Тя може да доведе до блокиране на червата (вж. феморална херния). Пъпна херния. Дължи се на непълно затваряне/съединяване на мускулната стена в областта на пъпа. Тя засяга предимно малките деца (вж. пъпна херния). Диафрагмална херния. При нея част от стомаха излиза от коремната кухина през отвора в диафрaгмата, през който преминава хранопроводът. Нарича се още хиатална херния и доста рядко създава проблеми. Диафрагмалната херния се среща често при хора, страдащи от т.нар. гастроезофагеална рефлуксна болест. В повечето случаи диафрагмалната херния не проявява симптоми и не се нуждае от лечение. Повечето хора, които имат такава херния, никога не разбират за нея. Причини, рискови фактори и превенция Много често не е ясно какво поражда херниите. Най-общо хернията се дължи на натиск или напрежение в областта на коремната стена. Възможни причини за херния са:   Вдигане на тежко Напъване при ходене до тоалетната Наднормено тегло Хронична кашлица (особено при пушачи) Бременност Слаби места в коремната стена   Ингвиналната херния се среща по-често при мъже. Симптоми Херниите често нямат симптоми и се откриват случайно. При слабинна херния може да забележим:     Поява на мехурче подутина (мехурче) под кожата в областта на слабините Болка или друго неприятно усещане в областта на слабините при навеждане, кашляне или вдигане на тежко Нарастване на подутината и поява на парене или друго усещане     Ако хернията стане твърде голяма, червото, което изпада през коремната стена, може да бъде блокирано. Тогава ще се появи внезапна болка в слабините, гадене и повръщане, съчетани с болка в корема. Изисква се незабавна медицинска помощ. Нарича се заклещена херния. Ако имате херния и цветът на подутината стане много тъмен, това също е индикация за блокиране на червото. Нерядко херниите се откриват при постъпване в болница по спешност. Лечение Херниите се лекуват единствено чрез операция. Понякога е възможно това да стане чрез лапароскопия. Лапароскопията е вид хирургия, при който тялото не се „отваря”, а операцията се извършва през малка дупка с помощта на специална сонда. Лапароскопията е за предпочитане в повечето случаи, когато в възможна. Ако проблемът е малък и лекуващият лекар прецени, че засега няма нужда от оперативна намеса, то полезно е:  Да не вдигаме тежко Да вземем мерки, ако страдаме от хронична констипация (запек) Да отслабнем Да се научим да вдигаме по-тежки предмети, без да товарим коремните мускули Използване на специални колани, назначени от лекуващия лекар  Херниите не минават от самосебе си и обикновено нарастват с времето. Прогноза и възможни усложнения Повечето оперирани хернии се затварят успешно и не се появяват повторно. Основното усложнение на херниите е евентуалното запушване (заклещване) на червата. Възможно е хернията да спре кръвоснабдяването на сегмент от червата. При това те могат да се увредят и да се наложи част от тях да се отстрани. Връзки:  Хиатална (диафрагмална) херния от д-р Теодор Атанасов Inguinal Hernia by the British hernia center – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Дистимия,"Други имена: Дистимно разстройство, хронична депресия. Англ: Dysthymia, Persistent depressive disorder Какво е дистимия Дистимията е форма на депресия, която е много продължителна, но относително по-лека от клиничната депресия. Състоянието понякога се нарича хронична депресия. Причини, рискови фактори и превенция Какво причинява дистимията, не е известно. Състоянието засяга повече жени, отколкото мъже. То се среща по-често сред членовете на едно семейството и след силно стресиращи и тежки житейски периоди. Симптоми Симптомите на дистимията са като на всяка друга депресия:  Чувство за безнадеждност, загуба, тъга и празнота Умора, липса на жизненост, отпадналост Усещане за безпомощност, т.е. липса на вяра, че можем да контролираме житейските събития Загуба на интерес към любимите занимания и хобита, скука Силно понижени самочувствие и самоуважение, често съчетани с чувство за вина Намалено усещане за наслада и удоволствие (примерно от секс или храна) Изблици на раздразнение и дори гняв, породени от несъществени житейски епизоди Проблеми със съня – безсъние или прекалено много спане Загуба на апетит или по-рядко силно желание да се ядат определени храни и оттам напълняване Проблеми с мисленето, концентрацията и вземането на решения  Лечение Дистимията е тежко състояние, което се лекува бавно и трудно. Излекуването може да отнеме години дори когато човек се бори с всички сили. Лекарствата за депресия работят по-бавно при дистимия, но като цяло обикновено имат ефект. Психологическа помощ е препоръчителна. Какво помага:  Общувайте с хора Движете се, бъдете активни, спортувайте Не консумирайте алкохол, защото той е депресант Наспивайте се Хранете се здравословно Намерете си позитивни хобита и занимания като компютърни игри, градинарство или туризъм, които ви носят радост, и не се отказвайте от тях Опитвайте да се обграждате с хора, които се вълнуват от вас и са добронамерени  Следвайте лекарските предписания и приемайте лекарствата стриктно. Прогноза и възможни усложнения Дистимията е хронично състояние, което може да продължи години. Доста хора успяват напълно да се излекуват от нея, докато при други някои от симптомите не изчезват. Възможни усложнения при дистимия са:  Самоубийство Напълняване или отслабване Социални, семейни и служебни проблеми Тревожност Развиване на клинична депресия Злоупотреба с алкохол или наркотици  Връзки:  Understanding dysthymia by Jennifer aka Always Sick Chick – EN U.S. Food and Drug Administration: Understanding antidepressant medications – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Бруксизъм,"Други имена: Скърцане и стискане на зъбите. Англ: Bruxism Какво е бруксизъм Бруксизъм означава скърцане и/или стискане на зъбите. В повечето случаи правим това насън, когато е трудно да се контролираме. Бруксизмът може да увреди зъбите и челюстта ни. Скърцането и стискането на зъбите често са признак за психически проблем. Причини, рискови фактори и превенция Не е ясно какво поражда бруксизма. Възможно е скърцането и стискането на зъбите да се дължи на:  Стрес и психическо претоварване Тревожност Напрегнат живот Емоции като гняв, раздразнение и безсилие Агресивна, състезателна и хиперактивна нагласа Киселини и изкачване на стомашен сок в хранопровода (т.е. гастроезофагеален рефлукс) Болки в ушите или растеж на зъбите при деца  Симптоми Ако си стискаме зъбите насън, ние няма да осъзнаваме, че го правим. Ето защо е много важно да разпознаем симптомите, които са следствия от бруксизма. Те са:  Болки в челюстта Напрегнати или изморени дъвкателни мускули. Трудност при хранене Чувствителни зъби, които реагират на топло, студено или сладко Видими увреждания по зъбния емайл, който е изтъркан от триенето. Често това се вижда като промяна в цвета на зъба Тъпо главоболие, което започва в слепоочията Възможно е да имаме рани по устните, бузите или езика от прехапване Безсъние  Лечение Тъй като не се знае какво поражда бруксизма, не съществува универсално лечение. Препоръчва се:  Почивка Успокояване на нервите или релаксация. Спокойна музика, жизнерадостна книга, топла вана или йога преди сън могат да имат чудесен ефект върху нервите ни Слагане на студен или топъл компрес върху напрегнатите мускули Пиенето на течности Да не се ядат твърди храни като ядки или жилави меса, както и да не се дъвчат дъвки Да се избягват стимуланти като кафе и енергийни напитки Масаж на мускулите на лицето, челюстта и врата. Търсете напрегнати места, които да отпуснете с масаж  В случай, че проблемът създава сериозен дискомфорт, е разумно да се посети стоматолог, който да прецени дали зъбите не са заплашени. Доктор може да ни препоръча да спим с гума за уста (като тези, които ползват боксьорите) или със специално разработена за бруксизъм медицинска шина. Относително рядко може да се случи стоматолог да предложи зъбна корекция. Прогноза и възможни усложнения Скърцането и стискането на зъбите е много разпространено, но рядко създава сериозни проблеми. Все пак силното и продължително стискане и триене на зъбите може да доведе до:  Разрушаване на зъбния емайл и дори счупване на зъб Отдръпване на венците и оголване на горната част зъбите (т.е. гингивална рецесия) Увреждане на челюстно-лицевите кости и мускули Безсъние  Връзки:  Bruxism by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Гастроентерит,"Други имена: Стомашен грип. Англ: Gastroenteritis Какво е гастроентерит Гастроентерит означава инфекция и евентуално възпаление на стомаха и тънките черва. Причини, рискови фактори и превенция Гастроентерит се наблюдава при:  Вирусна инфекция. Заболяването е познато като „стомашен грип” въпреки, че не се причинява от грипни вируси. Това е най-често срещаната причина за гастроентерит. Бактериална инфекция. Най-често този вид гастроентерит се нарича хранително отравяне (напр. салмонелоза) и се дължи на поемане на замърсена храна или течност. Шигелоза. В този случай възпалението на стомаха и червата се дължи на инфекция с бактерии от вида Shigella. Шигелозата води до дизентерия, т.е. до тежка форма на диария, понякога съпроводена с повръщане.  В повечето случаи гастроентеритът се дължи на пропуски в хигиената като немити ръце, мръсни съдове, използване на общи посуда, недобре сготвена или съхранявана неправилно храна и т.н. Когато пътувате, пийте само бутилирана вода и избягвайте несготвена храна и неизмити плодове. Симптоми Възпалението настомаха и червата най-често се проявява чрез:  Липса на апетит Гадене и повръщане Болки и спазми в корема Диария, която при тежки инфекции може да бъде и кървава Повишена телесна температура Главоболие или болки в мускулите  Като цяло симптомите при вирусен гастроентерит са най-леки, а при шигелоза най-тежки. Лечение Гастроентеритът се лекува според причината за него. За вирусните инфекции няма специално лечение, докато бактериалните могат да бъдат третирани с антибиотици. Основната цел на терапията е да се избегне обезводняването и да се заменят солите (минералите), които организмът губи при изобилно изхвърляне на течност. Какво помага:  Контрол на диарията. Спрете да се храните за известно време и ако лекарят ви разреши, вземете нещо против разстройство. При хранително отравяне е препоръчително да вземете активен въглен Поемане на течности. Пийте често и по-малко и избягвайте плодови сокове или газирани напитки, защото те могат да влошат диарията. Пийте чиста или минерална вода. Ако можете, приемайте електролитни напитки за спортисти Ако веднага след като приемете течност, я повръщате, опитайте да смучете малки парченца лед или да поемате по една супена лъжица физиологичен разтвор на всеки няколко минути. Ако това не помогне, се обърнете към лекар без излишно отлагане Яжте по мъничко и само храни, които лесно се разграждат, като солети, банани, обикновени бисквити, препечени филии, солени бисквитки, ябълки, зеленчуци, картофи, ориз и т.н. Не яжте млечни продукти, мазни храни, месо, различно от пилешко, и изобщо тежки храни Почивайте на топло, не се движете много  В случай че повръщането е твърде интензивно и не ви позволява да поемате течности, потърсете лекарска помощ. Обърнете се към лекар и ако в изпражненията или повръщаното има кръв. При сериозна дехидратация се налага вливане на течности венозно. Прогноза и възможни усложнения Гастроентеритът в повече случаи преминава за около седмица и не нанася трайни увреждания. Най-честото усложнение при възпалението на стомаха и червата е дехидратацията. Шигелозата e по-опасна от другите причинители на гастроентерит и може да предизвика поредица неприятни усложнения като анемия, гърчове или реактивен артрит (ставни възпаления). Връзки:  Как да се предпазим от стомашни инфекции от РЗИ Велико Търново Cytomegalovirus gastroenteritis by MedlinePlus– EN Gastroenteritis: First aid by Mayo Clinic – EN Shigella infection – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Стрептококов фарингит и скарлатина,"Други имена: Стрептококова инфекция на гърлото. Англ: Scarlet fever, Strep throat Какво е скарлатина и какво е стрептококов фарингит Стрептококовият фарингит е възпаление на гърлото и евентуално на сливиците, причинено от бактериална инфекция със стрептококи. Заболяването е често срещано и обикновено протича леко и без усложнения. Скарлатината е форма на стрептококова инфекция, която води и до характерен обрив. Тя е вид шарка. И двете заболявания са лечими чрез антибиотици. Ако не се лекуват, когато не преминат сами, в някои случаи могат да се развият неприятни и потенциално опасни усложнения. Причини, рискови фактори и превенция Стрептококите са доста разпространени в околната среда бактерии, които се пренасят лесно от човек на човек чрез миниатюрните капчици, които отделяме, когато кихаме, кашляме, говорим и пеем. Лесно можем да се инфектираме и от заразена повърхност като например чашата на болен човек. Стрептококовият фарингит и скарлатината се причиняват от стрептококи група А и по-точно от бактерията Streptococcus pyogenes. В мнозинството случаи инфекцията води само до болки и дразнене в гърлото, които често отминават дори без лечение. При скарлатината бактерията отделя токсин, който предизвиква обрив и типично зачервяване на езика (нарича се ягодов или малинов език). Повечето деца развиват имунитет към този токсин около 10-ата си година. И двата вида стрептококова инфекция засягат предимно деца между 5 и 15 години. Заболяването се среща по-често през ранната пролет и късната есен, но може да се заразим и по всяко друго време на годината. Заболяването е доста заразно. Инкубационният период на инфекцията – времето между заразяването и появата на симптомите – в повечето случаи е между 2 и 4 дни. Добрата хигиена (миене на ръце, измиване на съдове, изхвърляне на използвани носни кърпички и т.н.) донякъде помагат да се предпазим от заразяване при контакт с болен. Симптоми Симптомите на стрептококовата инфекция на гърлото са подобни на тези на вирусните инфекции като грип и настинка. Относително рядко болките и дразненето в гърлото се дължат на бактериална инфекция със стрептококи. Тази инфекция се открива само чрез взимане на секрет от гърлото и микробиологични тестове за доказване на бактерията. Симптомите на стрептококовия фарингит често съпътстват и скарлатината. Те са:  Внезапна поява на зачервяване на гърлото Зачервени и понякога подути, т.е. възпалени сливици Дразнете на гърлото Болка при преглъщане Повишена телесна температура (над 38°С) Подути лимфни възли на врата Отпадналост Главоболие Гадене, болки в корема и повръщане (предимно при по-малки деца)  В общия случай при висока температура, която не спада дълго време, подути лимфни възли, урина с тъмен кафяво-черен цвят, обриви, съчетани с температура, болка в гърлото, която не изчезва за 48 часа, или проблеми с дишането/преглъщането се обръщайте към лекар. Ако инфекцията причини скарлатина, ще се наблюдава:  Дребен червеникав обрив, който обикновено започва от лицето и шията и после се разпространява по цялото тяло. Носът и пространството около устата най-често не са засегнати. Обривът прилича донякъде на слънчево изгаряне, а на пипане напомня на шкурка. Характерно за обрива на скарлатината е, че при натиск той избледнява Зачервяване на езика, който добива цвят на ягода/малина Кожните гънки при лактите, коленете, врата, подмишниците и слабините обикновено са по-зачервени от околната кожа  При съмнения за скарлатина веднага потърсете лекар. Лечение Стрептококовите инфекции са бактериални инфекции и затова се лекуват с антибиотици. Лечението е ефективно и детето обикновено започва да се чувства по-добре на втория ден. Винаги трябва да изпиваме цялата ни предписана доза антибиотик. При нужда се дават медикаменти за понижаване на температурата. Никога не давайте аспирин на деца. Какво помага:  Гаргара и жабуркане с топла, но не гореща солена вода. Водата се изплюва след това, а не се гълта Овлажняване на въздуха в помещенията. Проветряването също помага, защото намалява праха в стаята, който дразни гърлото Почивка и повечко сън. Сънят помага да се преборим с инфекцията Прием на течности. Избягвайте газирани и кисели напитки, защото те дразнят гърлото Пийването на глътка или две през няколко минути облекчава състоянието Хранене с меки и течни неща, които не дразнят гърлото и лесно се преглъщат. Добра идея са крем-супите или картофеното пюре. Храната трябва да е топла. Студените неща като сладолед или ледена близалка (да не е кисела) също успокояват гърлото Децата над 4-5 години могат да смучат дражета за успокояване на гърлото каквито се продават без рецепта в аптеките. Попитайте лекаря си, преди да давате такива на дете Цигареният дим и изобщо всякакъв пушек много дразнят гърлото при стрептококова инфекция  Децата най-често могат да се завърнат на училище 2-3 дни след започване на антибиотика. Попитайте лекаря си за това. Прогноза и възможни усложнения В повечето случаи стрептококовата инфекция засяга гърлото и преминава сама за няколко дни. Заболяването протича леко. Скарлатината, тоест появата на обрив, също обикновено се кара леко и преминава за няколко дни. И двете форми на заболяването се лекуват успешно с антибиотици. Ако стрептококовата инфекция не се лекува, тя в редки случаи може да се разпространи из тялото. Затова болестта преди откриването на антибиотиците е била смятана за много опасна. Възможните усложнения са:  Възпалението на средното ухо (среден отит) Пренасяне на инфекцията до кожата (импетиго), белите дробове, синусите и дори кръвта Ревматична болест (ревматизъм). Ревматичната болест е опасно възпаление, която може да засегне сърцето, ставите, нервната система и т.н. Изисква незабавна медицинска намеса Възпаление на бъбреците (следстрептококов глумерулонефрит)  Връзки:  Scarlet fever by NHS Choices – EN Rheumatic fever by the US National Library of Medicine – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Синузит,"Други имена: Възпаление на синусите, синуит. Англ: Sinusitis Какво е синузит Синузит се нарича възпалението на синусите. Синусите са няколко кухини в лицевите кости, които са свързани с носа. Възпалените синуси отделят секрет и понякога дори гной, който секрет изтича и евентуално запушва носа. Причини, рискови фактори и превенция Синузитът бива два вида – остър и хроничен. Като остър лекарите обозначават този синузит, който се появява внезапно вследствие най-често на бактериална или вирусна инфекция (напр. грип) и преминава за няколко седмици с излекуването на инфекцията. Хроничният синузит е продължаващо месеци възпаление на синусите, което не се дължи на бързо преминаваща болест като грип или настинка. Синусите най-често се възпаляват заради:  Грип или настинка Бактериална или гъбична инфекция Сенна хрема, астма или друга алергия Възпален зъб и изобщо инфекции в устната кухина (напр. пародонтит) Травма в областта на лицето Израстване на полипи в носните кухини. Полипите не са ракови образувания. Синусите се възпаляват, когато полип ги запуши Алергична реакция към аспирин  Синузитът по-често се наблюдава при хора със сенна хрема и астма, както и когато имунната система е отслабена (напр. при СПИН или химиотерапия). Вдишването на дразнещ носната кухина дим и пушек също увеличава вероятността от възпаление на синусите. Симптоми Раздразнените и евентуални възпалени синуси може да имат някои от следните симптоми:  Запушен нос Хрема и/или изтичане на секрет отзад в гърлото Намалено обоняние Болка и напрежение в областта на засегнатите синуси (при челото, очите, бузите или носа). Най-често възпалени са двата синуса над зъбите от двете страни на носа (горночелюстни или максиларни синуси).  Освен тези симптоми понякога е възможно да се наблюдават и:  Главоболие Болка в ушите Лош дъх Болка в горната челюст или зъбите Болка в гърлото Повишена телесна температура Кашлица, която е по-силна нощем  Лечение Синузитът се лекува според причината за него. Антибиотиците помагат само при бактериални инфекции, които най-често ще се дължат на проблеми със зъбите и трябва да бъдат излекувани от стоматолог. Контролът на астмата и сенната хрема повлиява и синузита, свързан с тях. И обратното – синузитът води до астматични пристъпи. Ако синузитът се дължи на гъбична инфекция, той се лекува с противогъбични (антимикотични) медикаменти. Ако пием аспирин като профилактика на сърдечно-съдови заболявания и започнем да се оплакваме от синузит, трябва да се провери дали не реагираме на аспирина. Говорете с лекаря си за това. Полипите в носната кухина могат да се лекуват медикаментозно. При трайно запушване на синусите, може да се наложи те да бъдат отпушени хирургически. Това обикновено се прави ендоскопски, т.е. със сонда през носа. Съществуват множество различни по действие капки и спрейове за нос, които помагат за облекчаване на симптомите на синузита и потискат възпалението. В общия случай те не бива да се ползват дълго (особено т.нар. деконгестанти като оксиметазолин). Обсъдете това с лекаря си, важно е. Какво помага при синузит:  Почивка. Почивката дава възможност на организма ни да се съсредоточи върху проблема и да го реши по-бързо Промиването на носната кухина с топла, но не гореща солена вода. Могат да се ползват и спрейове, създадени специално за почистване на носа, или много разредена морска луга. В морската вода обаче има доста магнезий, който предизвиква твърде неприятни усещания, ако и промиването да е доста ефективно Налагането на топъл компрес върху засегнатите синуси Овлажняването на въздуха в помещенията, ако е необходимо Инхалацията, т.е. вдишването на водна пара помага при някои хора, но като цяло не е ефективен метод за облекчаване на синузит. Никога не вдишвайте алкохолни пари, защото спиртът убива клетките ни в носната кухина. Опити за лечение с други агресивни неща като люто (хрян, лук, чесън) и кисело (лимонов сок) само допълнително ще раздразни синусите и носната кухина Приемането на разумни количества течности (8-10 чаши вода на ден е препоръчителното количество за здрав възрастен човек) Спането с повдигната глава. Това улеснява изтичането на секрета от синусите Отказването на цигарите Избягването на цигарен дим и изобщо дразнещи пушеци. Това е особено валидно за хората с хроничен синузит и астматиците Гмуркането и самолетните полети при запушени синуси водят до разлика между външното налягане и това в синусите. Това предизвиква болка и ако се случва често, може да доведе до увреждания. Ако сте пилот или гмуркач и имате синузит, говорете с лекаря си Хората с хроничен синузит трябва да практикуват безупречна устна хигиена. Конецът за зъби и водата за уста са задължителни  Прогноза и възможни усложнения За щастие синузитът не е опасно състояние и в повечето случаи подлежи на лечение и контрол. В редки случаи, когато синузитът се дължи на инфекция, тя може да се разпространи и засегне ушите, очите или мозъчните обвивки (менингит). Връзки:  Sinusitis by NHS Choices – EN Sinusitis Q and A by the American Rhinologic Society – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Вродена цепнатина на устната и небцето,"Други имена: Заешка устна, вълча устна, цепка на небцето, фисура на небцето. Англ: Cleft lip and palate Какво е вродена цепнатина на устната и небцето Цепката на небцето и/или устната е вроден отвор в устната или небцето. Най-често цепнатината е и при двете. Състоянието е вродено и се среща при около две бебета на 1000 раждания. Причини, рискови фактори и превенция Какво причинява цепката на небцето и устната не е напълно изяснено. Състоянието в вродено, което значи, че най-често се дължи на генетични причини. То се среща по-често при деца, чиито майки са пушили и консумирали алкохол по време на бременността. Симптоми Вродена цепнатина на устната и небцето е очевидна. Тя често се съпътства от чести инфекции на ушите. Храненето на бебето може да е затруднено или дори почти невъзможно според степента на дефекта. Лечение Цепката се лекува чрез хирургическа намеса за реконструкция. Възможно е да се наложат няколко операции. Новородените не могат да се оперират, защото това е опасно. Ето защо понякога до настъпване на подходяща възраст за операция се изготвят протези, които позволяват на детето да се храни, т.е. храната да не преминава и изтича от носа през цепката в небцето. Прогноза и възможни усложнения Повечето деца се възстановяват напълно от операцията и имат пълноценен живот след реконструкцията на небцето и/или устната. Възможно е вродената цепнатина на устната и небцето да повлиява израстването на зъбите и децата да имат нужда от стоматологична помощ за корекция на зъбите. Попитайте лекаря си дали ви е нужна консултация с ортодонт. Децата с цепнато небце са заплашени от чести ушни инфекции и евентуално от загуба на слух. Това се дължи на навлизането на влага в ушните канали през цепнатината. Понякога след реконструкцията се появяват говорни проблеми. В този случай може да помогне логопед. Връзки:  Cleft lip and palate surgery by MedlinePlus– EN Valuable info by Better health channel – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Синдром на карпалния тунел,"Други имена: Синдром на карпалния канал. Англ: Carpal tunnel syndrome Какво е синдром на карпалния тунел Синдромът на карпалния тунел е състояние, при което нервът, отговорен за усещането и движението на част от пръстите на ръката, е притиснат и това създава проблеми. От китката в дланта влиза нерв, наречен срединен или медиален нерв. Той пренася усещания от палеца, показалеца, средния пръст, дланта и част от безименния пръст към мозъка, а от мозъка към тези пръсти – командите за движение. Медиалният нерв минава през канал – карпалния тунел, който го пази. Понякога този канал, се стеснява и започва да притиска нерва. Притискането води до неприятни усещания като слабост, изтръпване, иглички, болка и евентуално до частична или пълна загуба на способността на пръстите да се движат и да усещат. Синдромът на карпалния тунел се среща изключително често и вероятно засяга един от 20 души в някакъв период от живота. От него страдат повече жените и възрастните хора. Причини, рискови фактори и превенция Всичко, което води до стесняване на карпалния канал, може да притисне нерва и да предизвика състоянието. Най-често причината е травма или възпаление. По-рядко проблемът се дължи на тумор, артрит или физическо претоварване на китката и дланта. Работата с инструменти, които вибрират като бормашина или миксер, могат да предизвикат притискане на нерва. Симптоми Синдромът на карпалния тунел води до:  Изтръпване и иглички Слабост Намален усет в палеца, показалеца, средния пръст, дланта и част от безименния пръст Болка Затруднено движение на засегнатите пръсти  Понякога неприятните усещания ни събуждат. Човек инстинктивно се опитва да се отърве от тях с изтръскване на ръката. Малкият пръст на ръката никога не е засегнат от състоянието. Лечение Лечението зависи от причината. Колкото по-рано се вземат мерки, толкова по-добре. В повечето случаи почивката и носенето на медицинска шина по време на сън водят до отшумяване на симптома. Възможно е да се наложи да променим нещо в ежедневната си дейност, което е довело до пренатоварване на китката и ръката. Проблемът може да се дължи например на позицията на ръцете при работа с компютър или на повторяемостта на определени движения на работното място. Уверете се, че не спите върху засегнатата ръка и че клавиатурата и мишката ви са поставени достатъчно ниско така че китката при работа да не е изкривена нагоре. С медикаменти се лекуват случаите на възпаление. При травми и структурни увреждания на канала понякога се налага хирургическа намеса, която да намали натиска върху нерва. Прогноза и възможни усложнения Състоянието обикновено изчезва при почивка и обездвижване или друго лечение. Синдромът на карпалния тунел може да увреди трайно нерва, ако не се лекува. Връзки:  http://www.carpal-tunnel.net – EN Carpal tunnel syndrome by patient.info – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Синдром на постоянната умора,"Други имена: Синдром на хроничната умора. Англ: Chronic fatigue syndrome, myalgic encephalomyelitis Какво е синдром на постоянната умора Синдромът на хроничната умора (СХУ) е състояние, при което човек се уморява изключително лесно и умората не преминава след почивка. СХУ не се дължи на друго заболяване. То е сериозно разстройство само по себе си и има множество други симптоми освен постоянната умора. Причини, рискови фактори и превенция Какво причинява хроничната умора при иначе здрави хора, не е известно. Състоянието се среща по-често при жени между 30 и 50 години и при хора, подложени на стрес. Диагностицирането на СХУ е много трудно и затова изобщо не е ясно колко често се среща състоянието. Здравните служби на Обединеното кралство смятат, че в страната им има около 250 000 души, страдащи от хронична умора. Симптоми Симптомите на СХУ са:  Постоянна физическа и психическа умора, която не преминава с почивка и не се дължи на пренатоварване Необяснима мускулна болка Липса на концентрация и отслабена памет Болка в ставите, която се мести от една в друга става, без да има никакви признаци за проблем като зачервяване или оток Болка в гърлото Главоболие, което е различно от тези, които сме имали преди Увеличени лимфни възли във врата или подмишниците Сън, от който не се събуждаме отпочинали  Възможни са и многобройни други симптоми като мускулна слабост, раздразнителност, повишена температура и др., но тези са основните, чрез които се диагностицира СХУ. Състоянието е тежко и дори в леката си форма изисква от време на време цели дни за почивка. В по-тежките случаи се появяват проблеми с подвижността (т.е. толкова сме уморени, че не можем да идем на пазар), нужда от дневен сън, трудност да се грижим за себе си в задоволителна степен и т.н. Лечение Няма открито лечение за синдрома на постоянната умора, защото причината за него не е известна. Терапията се стреми да облекчи симптомите чрез техники за релаксация и здравословен начин на живот. Те включват:  Разумно балансирано хранене Добър ритъм на сън (лягане и ставане в едно и също време, спане на удобно и не много топло място и т.н.) Организация на задълженията, така че да не се претрупваме с работа Контрол на стреса и напрежението Разговори с психолог Физиотерапия Медикаменти за болката Следване на правила за хигиена на съня и може би прием на медикаменти за сън Често се налага приема на антидепресанти, като депресията е следствие, а не причина за СХУ  При някои хора помагат да се избавят от постоянната умора йога, леко спортуване, медитация, масаж и други подобни. Слушането на успокояваща музика има доказан благотворен ефект. Прогноза и възможни усложнения Доста хора се оправят месеци или година след диагностицирането на СХУ. Други никога не се възстановяват напълно. Възможни усложнения са:  Депресия Социална изолация Чести отсъствия от или невъзможност да ходим на работа  Връзки:  Management of CFS by CDC.gov – EN Sleep management by the US NationalSleep Foundation – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Грип,"Други имена: Инфлуенца. Англ: Flu, Influenza Какво е грип Грипът е често срещано и много заразно вирусно заболяване. Нарича се още инфлуенца. Птичият грип, който е нетипична и много опасна вирусна инфекция, е описан отделно. Свинският грип е стандартна, макар и много рядко срещана форма на заболяването. Причини, рискови фактори и превенция Грипът се дължи на инфекция с инфлуенца вирус. Типичните грипни инфекции се дължат на инфлуенца вируси от тип А или B. Грипните вируси мутират и се променят много бързо. Поради това към инфлуенцата като цяло не се развива имунитет, а ваксините са сезонни. Да се заразим от грип е много лесно. Достатъчно е да докоснем повърхност, върху която има вируси, и после да пипнем устата, носа или очите. Отделно при кашляне и кихане във въздуха се изхвърлят безбройно количество вируси, които е достатъчно да вдишаме. Използването на общи кърпи, посуда и т.н. вероятно също ще ни инфектира. Какво можем да сторим, за да се предпазим от грип:  Преди всичко да си мием ръцете често Да проветряваме помещенията Да почистваме със спирт или мокри кърпички дръжките на вратите, седалките на тоалетна и другите предмети, които се докосват често от всички Да почистваме детските играчки Да използваме хартиени носни кърпички, които да изхвърляме веднага след употреба Да се ваксинираме  Ваксинацията срещу грип е препоръчителна, а понякога и необходима за хора с отслабена имунна защита. Симптоми Грипът най-често засяга носа, гърлото и белите дробове и много по-рядко други органи. Стомашните вируси, които предизвикват повръщане и диария, не са грип, въпреки че понякога са наричани „стомашен грип”. Симптомите на грипа най-често са:  Хрема и болки в гърлото Повишена температура и треска Диария Кашлица Болки в мускулите Отпадналост, гадене Главоболие  Лечение Вирусните инфекции не се лекуват с антибиотици. Грипът почти винаги преминава сам за няколко дни. Целта на терапията е да се облекчат симптомите, така че заболяването да се изкара без сериозно неудобство. В повечето случаи грипът не се нуждае от специфично лечение, макар че в някои случаи лекарят може да предпише антивирусни медикаменти. Тези специално разработени за грип лекарства ускоряват оздравяването с ден или два, ако започнем да ги пием с появата на първите симптоми. Понякога се налага прием на лекарства за понижаване на температурата, болкоуспокояващи и такива за облекчаване на хремата. Какво помага:  Почивка на топло. Легнали и завити е най-добре, но без да се прегряваме Прием на много течности Гаргара с топла солена вода за облекчаване на гърлото Промиване на носа със солен (физиологичен разтвор) за облекчаване на хремата. Това е особено подходящо за малки деца Овлажняване на въздуха в помещенията Пилешка супа. Нейният ефект при настинка е изследван от учените на шега, но е установено, че тя потиска възпалителния процес и увеличава скоростта, с която сополите напускат носа Смучещи се бонбони за успокояване на гърлото. Не давайте такива на малки деца, защото те могат да се задавят с тях!  Имайте предвид че капките за нос, сиропите за кашлица и прочие не лекуват заболяването, но имат странични ефекти. Например капките за нос, ако се употребяват често или продължително, може да доведат до хронично повтарящи се периоди на възпаление на лигавицата на носа. Използвайте медикаменти само по лекарско предписание. Никога не давайте аспирин на деца! Прогноза и възможни усложнения В повечето случаи грипът преминава за около седмица. Възможните усложнения при грипна инфекция се дължат на други здравословни проблеми, обща отпадналост на организма и понижена имунна защита или на отнемане на възможността на тялото да се излекува. Последното означава, че не сме си дали почивка. В тези случаи е възможно да получим:  Ушна инфекция (среден отит) Синузит, т.е. възпаление на синусите. Синусите са кухини, свързани с носния канал Бронхит Пневмония Инфекцията да се пренесе до някой орган, например мозъка (енцефалит) или сърцето (перикардит)  Кога трябва да се обърнем към лекар:  При повтаряща се висока температура (над 39.4°С за възрастни, над 38°С за новородени и около 40°С за деца) Неспираща кашлица Подути и болезнени лимфни възли Болки в синусите Болки в ушите При температура, съчетана с втрисане, изпотяване и храчки, които имат някакъв цвят (не са бистри)  При деца лекар ще е необходим и ако:  Детето отказва да поема течности и се дехидратира (следете дали то уринира по-рядко от обикновено и дали урината става по-тъмно жълта, т.е. по-концентрирана) Повишената температура не спада повече от 24 часа за бебета до две години и повече от три дни за по-големи деца Натрапчиво и силно главоболие Повръщане и болки в корема Необичайно силна сънливост Непрестанен плач (ако плачът в във неестествено високи тонове, потърсете спешна медицинска помощ) Вдървен, схванат врат  Връзки:  Прочетете за опасните бебешки симптоми в BGMedic.com Актуална информация за грип и ОРЗ в България от НЦЗПБ Въпроси и отговори за грип от РЗИ Велико Търново Птичи грип oт BGMedic.com Flu by NHS Choices – EN Influenza by Better health channel – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Цистит,"Други имена: Възпаление на пикочния мехур; Интерстициален цистит. Англ: Cystitis, Interstitial cystitis Какво е цистит Цистит означава възпаление на пикочния мехур. Причини, рискови фактори и превенция Най-често възпалението на пикочния мехур се дължи на бактериална инфекция. Бактериите навлизат в организма през пикочните пътища (уретрата). В този случай проблемът се появява изведнъж и лекарите говорят за остър цистит. Понякога циститът може да се дължи на раздразване на пикочния мехур и пикочните пътища от химически вещества (интимни шампоани, лекарства и т.н.) или нещо друго. Това се нарича неинфекциозен цистит и често причината за него е неясна. В този случай пикочният мехур вероятно няма да е толкова възпален, колкото раздразнен. Доста рядко и предимно при жени е възможно организмът да подава сигнали за изпразване на пикочния мехур, преди той да се напълнил. Това се съчетава с усещане за парене, болка или напрежение в пикочния мехур. Състоянието е хронично и се нарича интерстициален цистит. Не е известно какво го причинява. Бременните, диабетици и възрастните хора по-често се оплакват от цистит. Възпалението на пикочния мехур измъчва по-често жените, защото при тях уретрата е по-къса и освен това е близо до ануса, което сериозно увеличава риска от бактериално замърсяване. Най-често циститът се дължи на инфекция с бактерията Escherichia coli. Тази бактерия живее в червата на човека. В пикочния мехур се съхранява урината, която идва от бъбреците. Когато той се напълни, организмът изпраща сигнали, че е време да посетим тоалетната. Обикновено бактериите, които навлизат в уретрата, се измиват и изхвърлят с урината. Ето защо поемането на разумно количество вода и незадържането на урина е най-добрият начин да се предпазим от цистит. Симптоми Типични симптоми на цистит са:  Нетипично оцветяване или мирис на урината Кръв в урината Болка и/или парене при уриниране Честа необходимост да посещаваме тоалетната Трудност да задържаме урината Усещане за тежест или дискомфорт в долната част на коремната кухина Болка по време на секс Слабо повишена телесна температура  Лечение Циститът се лекува, като се отстрани причината за него. Ако възпалението се дължи на бактериална инфекция, това се постига чрез прием на антибиотик. Ако циститът е следствие от раздразване с химически вещества, химиотерапия, лъчетерапия или нещо подобно, той обикновено преминава, като се спре дразненето. Интерстициалният цистит рядко може да се излекува. При него е препоръчително да се пази специална диета. Тя най-общо изключва от храната кисели, пикантни и силно подправени храни. Лекуващият лекар вероятно ще опита различни процедури и медикаменти, докато открие какво работи в нашия случай. Прогноза и възможни усложнения В повечето случаи циститът е краткотрайно заболяване, което няма дълготрайни последици. Относително рядко инфекцията може да премине в бъбреците. Връзки:  Fact sheet: Cystitis in women – EN Interstitial cystitis by Mayo clinic – EN Interstitial cystitis association – EN Interstitial cystitis diet (pdf) – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Отосклероза,"Англ: Otosclerosis Какво е отосклероза Отосклерозата е често срещано генетично заболяване, което понякога уврежда слуха. Причини, рискови фактори и превенция Отосклерозата се дължи на прекомерно израстване на кост в ухото. Ненужната кост израства в средното ухо. Причините за заболяването са генетични. Около 10% от европейците са заплашени от отосклероза. Жените страдат по-често от мъжете. Симптоми Симптомите на отосклерозата са:  Бавна и почти незабележима в началото загуба на слух Шум в ушите Световъртеж или замайване  Отосклерозата обикновено се появява между 20 и 35-ата година. Лечение В много случаи загубата на слух е лека и лечение не се прилага. Лекар може да ни посъветва да ползваме слухов апарат. Единственият начин за лечение на проблема е операция, при която се премахва ненужната кост. Операцията крие рискове, като лазерната хирургия като цяло е по-опасната. Понякога се премахва цялото проблемно парче кост (наречено седло) и се замества с имплант. След операцията се препоръчва да избягваме резки промени на атмосферното налягане (гмуркане, излети или шофиране в планината), да се пазим от инфекции и силен шум, да не вдигаме тежко. Възможно е хранителни добавки с флуор, калций или витамин D да забавят развитието на отосклерозата, но това не е доказано. Прогноза и възможни усложнения Състоянието обикновено се влошава с времето. При някои хора болестта се развива твърде бавно и недочуването става сериозен проблем едва в напреднала възраст, когато хирургическите намеси като цяло не са препоръчителни. Възможно е отосклерозата да доведе до оглушаване. Операцията може да предизвика усещане за странен вкус в устата. Връзки:  Отосклероза от проф. Лолов Otosclerosis by Patient.co.uk – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Изкривяване на пениса,"Други имена: Болест на Пейрони. Англ: Curvature of the penis, Peyronie's disease Какво е болест на Пейрони Болестта на Пейрони е изкривяване на пениса, което евентуално води до болка при ерекция и понякога до сексуални проблеми. Състоянието се среща относително рядко и засяга предимно мъжете над 40 години. Причини, рискови фактори и превенция Изкривяването на пениса се дължи на образуване на съединителна (фиброзна) тъкан в него. Тя пречи на кръвоснабдяването на пениса и не е еластична. Затова при ерекция тя не се разпъва, което предизвиква изкривяването на пениса. Съединителната тъкан е вид „белег”, дължащ се на травма. Има основания да се смята, че болестта на Пейрони се дължи на увреждане на тъканите на пениса. Защо и как се е получило това увреждане, най-често не може да се разбере. Симптоми Симптомите на болестта на Пейрони са:  Изкривяване на пениса, приличащо по форма на банан Болка при ерекция Болка по време на секс Груб и твърд участък под кожата Стесняване или скъсяване на пениса  Лечение Лечение не се прилага, ако изкривяването не води до сериозна болка при секс или еректилна дисфункция, т.е. трудност да получим или задържим ерекция. При сериозен проблем най-доброто решение засега е хирургическата намеса. Наскоро бе одобрено лекарство в САЩ, разработено специално за болестта на Пейрони, което се прилага под формата на инжекции при засегнатото място. То се нарича Xiaflex и разрушава колагеновите нишки, изграждащи съединителната тъкан. Прогноза и възможни усложнения Ако състоянието се влоши, има вероятност да се стигне до невъзможност да правим секс. Психическите последици от това могат да бъдат повод за тревога. Връзки:  Peyronie’s disease – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Импетиго,"Англ: Impetigo Какво е импетиго Импетиго е силно заразна повърхностна бактериална кожна инфекция. Заболяването засяга предимно деца между 2 и 5 години и се среща относително често. Импетигото трябва да се лекува. Причини, рискови фактори и превенция Импетигото се дължи на инфекция с бактерии от видовете стафилококи или стрептококи. Заболяването е изключително заразно. Достатъчно е например дете да пипне играчка на вече болно дете. Поради тази причина, ако сме болни от импетиго или детето ни страда от болестта, е добре да ограничим контактите с други хора, докато е възможно пренасянето на заразата. Бактериите най-често навлизат в кожата, когато върху нея има рана (напр. от ухапване на насекомо). Симптоми Импетигото се проявява като зачервен обрив, който с времето загрубява и пожълтява, ставайки на люспи. Най-често са засегнати областите около носа и устата. Обривите сърбят. Рядка форма на заболяването, наречена булозно импетиго, води до поява на мехури, пълни с течност, които обикновено са в областта под пелените. Понякога инфекцията може да засегне дълбоките слоеве на кожата и тогава се нарича ектима (echtyma). Ектимата се лекува трудно и изисква незабавно лекарско внимание. Лечение Заболяването трябва да се лекува от лекар. Импетигото е бактериална инфекция и затова се лекува с антибиотични кремове. Прием на орални (през устата) антибиотици се налага при по-тежко протичане на заболяването, което е относителна рядкост. Честото измиване на засегнатите места (но без да се търкат) облекчава състоянието и помага да се премахнат секретите и коричките от кожата. Чесането може да води до разраняване. Разумно е да изрежете ноктите на детето, за да не бъде дращена кожата. Спането с тънки и меки ръкавици също е добра идея, защото насън се чешем несъзнателно. Ако в дома ни има болен от импетиго, трябва да си мием ръцете всеки път след контакт с него. Добре е кърпата за лице, хавлията и прочие лични вещи на болния да стоят настрана. Попитайте лекаря си кога опасността от заразяване ще е преминала, което зависи от метода на лечение. Прогноза и възможни усложнения В повечето случаи, когато се лекува, импетигото е неприятно, но общо взето безобидно заболяване. Възстановяването е пълно. Възможните усложнения са:  Разпространение на инфекцията по други части на тялото Опасно увреждане на бъбреците (рядко) Поява на белези (много рядко)  Връзки:  Impetigo by NHS Choices – EN Echtyma – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Остеоартрит,"Англ: Osteoarthritis Какво е остеоартрит Остеоартрит се нарича възпалението и болките в ставите, дължащи се на нормалното им износване с възрастта. Ставите са подвижните връзки между костите. Остеоартритът е най-разпространената форма на артрит. Среща се доста често при възрастни хора. Причини, рискови фактори и превенция Остеоартритът се дължи на износването и частичното разрушаване на ставните хрущяли. В повечето случаи състоянието се проявява след 50-годишна възраст. Остеоартритът засяга по-често жените, хората с наднормено тегло и тези, които имат семейна история на заболяването. Минали травми на ставите също могат да доведат до артрит. Симптоми Симптомите на остеоартрита най-често са:  Болка в ставите Скованост Болка при раздвижване сутрин Подуване на ставата Зачервяване на кожата около ставата Намален обхват на движение на ставата Поява на шипове  Лечение Увредените хрущяли не могат да бъдат възстановени. В този смисъл остеоартритът е нелечимо заболяване, което с времето се влошава. Колкото по-малко товарим ставите, толкова по-бавно се развива болестта. При артрит лекарите могат да предпишат лекарства за контрол на болката и потискане на възпалението, ако здравословното ни състояние позволява. Ако ставата е твърде износена и костите се търкат една о друга, болката става непоносима и тогава единственото решение е хирургическа намеса, включително подмяна на ставата с изкуствена. Какво помага:  Да отслабнем, ако има нужда Да почиваме и да не претоварваме ставите Да слагаме на ставите студен компрес Да ползваме шини, които намаляват напрежението в ставите при ходене Да ползваме бастун  Прогноза и възможни усложнения Състоянието се влошава с времето и всекидневните дейности могат да се превърнат в бреме. Лечението в повечето случаи помага. Връзки:  Arthritis Foundation - EN All we need to know about osteoarthritis - EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Розацея,"Англ: Rosacea Какво е розацея Розацеята е много разпространено състояние, което води до порозовяване и зачервяване на кожата на лицето, често съпътствано с пъпки. Розацеята е неизлечима, но интензивността на симптомите обикновено може да се контролира. Пренебрегнатата и нелекувана розацея обикновено се влошава с времето. Причини, рискови фактори и превенция Все още не е открито какво поражда розацеята. Възможно е тя да се дължи на прекалено тънки кръвоносни съдове в кожата на лицето, на бактериална инфекция (с H. pylori), на проблеми с имунната система или на живеещите по кожата на всички хора микроскопични паразити на име Demodex. От розацея страдат по-често жените със светла кожа. Състоянието засяга около един от 15 души и се появява най-вече между 30-ата и 50-ата си година. Розацеята се влошава, когато притокът на кръв в лицето се увеличи. Причина за повишено кръвообращение могат да бъдат:  Топли храни и напитки Алкохол Пикантни храни Висока или ниска температура на околната среда, както и резки промени в температурата Стрес и безпокойство Физическо натоварване, интензивен спорт Топли бани или сауна Излагане на слънце без крем за защита от лъчите му Употреба на кремове или мазила с кортикостероиди. Тези понякога водят до появата на розацея (стероидна розацея) Лекарства, които разширяват кръвоносните съдове, например някои от тези за контрол на кръвното налягане  Симптоми Розацеята често се появява при хора, които се изчервяват по-често. Кожата на лицето на тези хора е по-чувствителна при допир и по-лесно се зачервява. С развитието на състоянието се наблюдават някои от следните признаци, които зависят от вида и интензитета на розацеята:  Участъци със зачервена кожа по бузите и около носа Видими като миниатюрни червени нишки в кожата на лицето кръвоносни съдове (еритемотелеангиектатична розацея) Пъпки, напомнящи акне (папулопустулозна розацея) Слаб сърбеж, парене или друг дискомфорт Около половината хора с розацея страдат от периодични проблеми с очите като сухота или раздразнителност. Очите понякога се възпаляват (вж. блефарит). Нарича се очна розацея В редки случаи мастните жлези около носа се уголемяват, което води до загрубяване и подуване на кожата около носа. Това се случва по-често при мъже, но като цяло е доста рядко усложнение на розацеята. Нарича се ринофима  Симптомите на розацеята в повечето случаи се засилват и отслабват в зависимост от житейските ни обстоятелства в момента. Диагностицирането на състоянието се прави чрез изключване на всички други възможни причини за зачервяване и възпаляване на кожата на лицето (т.е. лупус, екзема, акне и т.н.). Лечение Розацеята не подлежи на излекуване. Десетки милиони хора по света търсят начин да се избавят от състоянието, но засега лечение не е открито. Лекар или дерматолог по своя преценка може понякога да предпише антибиотик, ако кожата на лицето е възпалена и има гнойни пъпки. При по-тежки случаи на розацея лекар може да препоръча по-силни медикаменти под формата на синтетични аналози на витамин А. Имайте предвид, че лекарства с изотретиноин в никакъв случай не бива да се ползват от бременни жени! Разширените кръвоносни съдове по лицето или ринофимата могат да бъдат премахвани с електро- или лазерна хирургия. Какво помага:  Пазете се от нещата, които изострят розацеята ви като горещина, слънце или алкохол Контролирайте стреса. Опитайте йога, медитация или лек спорт. Почивайте и релаксирайте Работете с дерматолог или лекар и не се опитвайте да се лекувате сами. В повечето случаи използването на съмнителни, обещаващи (вечно и незабавно) излекуване козметични и прочие продукти само влошават състоянието Избягвайте агресивни продукти за грижа за лице Старайте се да не пипате лицето си Ако се гримирате, имайте предвид, че зеленото е цветът, който най-добре скрива червенината. Ето защо се препоръчват зелени на цвят основи за грим Използвайте слънцезащитни продукти През зимата прикривайте лицето си с шал, доколкото в възможно. Пазете се от студ и жега  Прогноза и възможни усложнения Розацеята е нелечимо състояние, което се контролира трудно. Доколко то ще повлияе имиджа и самочувствието ни, зависи от степента на интензивност на зачервяването и способността ни да не свързваме усещането си за собствена значимост с външния си вид. Връзки:  Rosacea FAQ by the National Rosacea Foundation – EN Skin Care & Cosmetics by the National Rosacea Foundation – EN Rosacea by the American Academy of Dermatology – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Синдром на Жилбер,"Други имена: Синдром на Гилбърт, синдром на Gilbert. Англ: Gilbert's disease Какво е синдром на Жилбер Синдром на Жилбер или Гилбърт е често срещано, но като цяло безобидно генетично заболяване, което може да причинява епизоди на слаба жълтеница. Причини, рискови фактори и превенция При болестта на Жилбер организмът не успява да разрушава достатъчно бързо билирубина. Билирубинът е багрило, което се освобождава в черния дроб при разрушаването на червените кръвни клетки. Натрупването на билирубин в организма причинява жълтеница. Синдромът на Жилбер се среща при около един от 15 души и се дължи на повреден ген, което на свой ред води до понижена ефективност на ензима, разрушаващ билирубина в черния дроб. Симптоми Болестта на Жилбер най-често не проявява симптоми и повечето хора не знаят, че са засегнати от състоянието. Рядко можем да забележим слабо проявена жълтеница, т.е. пожълтяване на бялата част на очите и кожата, съпътствано от умора. Това обикновено се случва при преумора, прекомерен стрес или наличие на инфекция. Гладуването и постенето също могат да извадят болестта на показ. Лечение Синдромът на Жилбер не изисква от лечение. Редките прояви на жълтеница са много слаби и преминават сами. Ако случайно знаете, че имате болестта на Жилбер, уведомете лекаря си, защото някои лекарства могат да влошат състоянието. Избягвайте гладуването и се опитвайте да не пропускате хранения. Диети за отслабване, които силно намаляват приемът на калории, са нежелателни. Прогноза и възможни усложнения Състоянието не пречи по никакъв начин на живота и не предизвиква усложнения. Връзки:  Gilbert’s Syndrome by Canadian Liver Foundation – EN Gilbert's syndrome by Better Health Channel – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Розеола,"Други имена: Внезапна екзантема, шестата болест. Англ: Roseola, Sixth disease Какво е розеола Розеолатае лека вирусна инфекция, която засяга предимно бебетата. Заболяването се нарича още шестата болест и е толкова разпространено, че почти всички деца го изкарват в първите години на живота си. Розеолата не е шарка, въпреки че понякога се проявява с обрив. Причини, рискови фактори и превенция Розеолата се дължи на инфекция с човешки херпес вирус тип 6 и по-рядко 7. Както повечето други вирусни заболявания и шестата болест се разпространява най-вече от човек на човек по т.нар. въздушно-капков път. Ще рече, чрез миниатюрните капчици, които болният отделя, когато киха, кашля, пее или говори. Новородените са надарени с имунитет към заболяването от майките си. Този имунитет изчезва докъм шестия месец и затова повечето деца изкарват шестата болест между 6-ия и 15-ия месец. Мнозинството деца развиват имунитет за заболяването към училищна възраст. От розеола е трудно да се предпазим, защото вирусът, който я причинява, е твърде разпространен. Добрата хигиена и особено миенето на ръцете помага за спирането на заразата. Симптоми Розеолата има инкубационен период между 5 и 15 дни. Заболяването обикновено протича леко и понякога дори без симптоми. Когато има такива, те са характерни за вирусна инфекция:  Хрема и запушен нос Раздразнено и болезнено гърло Зачервени очи Слаба диария (рядко) Бебетата стават раздразнителни и капризни Повишена телесна температура, която може да е над 39°С  Няколко дни по-късно, след като падне температурата, понякога се появява обрив. Той е розов на цвят и може да се състои от пъпки или петна. Обривът може да ни накара да мислим, че детето ни страда от рубеола или дребна шарка. Обривите обаче изглеждат различно, а и симптомите на трите заболявания не са еднакви. Лечение Розеолата не изисква специфично лечение. Понеже заболяването е вирусно, антибиотиците не са ефективни срещу него. При висока температура лекарят вероятно ще предпише медикаменти за свалянето ѝ. Никога не давайте аспирин на деца. В случай че детето ви направи гърчове от висока температура, веднага потърсете лекарска помощ. Температурните (фебрилните) гърчове обикновено не са опасни и не причиняват увреждания, но лекарско внимание е необходимо. Обривът от розеолата ще премине сам за няколко дни и не се нуждае от никакво лечение. Какво помага:  Почивка. Детето трябва да е на легло, докато треската не премине Изобилният прием на течности. Стремете се детето ви да пие предимно вода, чай и разредени плодови сокове. Избягвайте газираните напитки Компреси със студена вода и оцет, поставяни на челото, китките или стъпалата, помагат за сваляне на висока температура Стаята на детето не бива да бъде много топла  Прогноза и възможни усложнения Розеолата обикновено протича леко. Рядко при децата е възможен температурен гърч. В повечето случаи фебрилните гърчове, макар и много стряскащи, не предизвикват дълготрайни здравословни проблеми. Въпреки това при гърч винаги търсете лекар. Връзки:  Roseola by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Орален херпес,"Други имена: Лабиален херпес, херпесен стоматит. Англ: Gingivostomatitis, cold sores, herpetic stomatitis Какво е орален херпес Оралният херпес е малка рана (пришка) в устната кухина, причинявани от инфекция с херпес симплекс вирус. Оралните херпеси са често срещани и понякога се наричат херпесен стоматит. Стоматит означава възпаление на устната лигавица. Когато херпесът е на устните, се нарича лабиален или обикновен херпес. Когато са засегнати венците, лекарите говорят за херпесен гингивостоматит. Когато е засегната и кожата на лицето, лекарите говорят дерматостоматит. Причини, рискови фактори и превенция Оралният и лабиалният херпес се дължат на инфекция с херпес симплекс вирус тип 1 (ХСВ). Около 90% от възрастните хора са преносители на вируса, защото той е много заразен и не мож да бъде премахнат от тялото. В повечето случаи инфекцията с ХСВ е безвредна и не създава проблеми. Вирусът се проявява най-често при малки деца, когато те се инфектират с него, и при хора с отслабена имунна защита (т.е. при нелекуван СПИН, трансплантация на орган и т.н.). Обикновено кратките епизоди на поява на орален херпес се дължат на:  Стрес Преумора Менструация Вирусно заболяване Прекомерно излагане на слънце  Относително рядко инфекция със симплекс вирус от втори тип може да причини стоматит. ХСВ тип 2 причинява генитален херпес. Симптоми При първоначалното инфектиране с ХСВ децата развиват типични симптоми за вирусна инфекция. Те включват:  Пъпчици, мехурчета, ранички в устната кухина. Те могат да засегнат устните, венците, езика и бузите Повишено отделяне на слюнка, лигавене при бебетата Повишена телесна температура Болка в устата и трудности при преглъщане Раздразнителност при бебетата  Херпесите при възрастни обикновено причиняват сърбеж и болка. Рядко инфекцията е достатъчно интензивна, за да предизвика симптоми като главоболие, увеличени лимфни възли, повишена телесна температура, болки в гърлото и т.н. Лечение Детските инфекции с ХСВ могат да бъдат третирани с антивирусни медикаменти по преценка на педиатъра. Тези медикаменти ускоряват излекуването и облекчават симптомите, но не премахват вируса от тялото. Той обаче не създава никакви проблеми при здрави хора. Бъдете внимателни с количеството и честотата на приложение на мазила за успокояване на болката, съдържащи лидокаин, при деца. Лидокаинът е локална упойка, която потиска усещането за топло и студено и затруднява преглъщането. Прекаляването с това вещество може да доведе до изгаряне с топла напитка/храна или задавяне. Оралните херпеси при възрастните обикновено преминават за около две седмици и не се нуждаят от лечение. При нужда се предписват антивирусни препарати. Какво помага:  При херпесен стоматит е добре да ядем и пием хладни храни и напитки Мийте зъбите много нежно, за да не разранявате устата Използвайте вода за уста  Прогноза и възможни усложнения Самата инфекция с херпес симплекс вирус тип 1 е неизлечима. За щастие въпреки че вирусът остава в тялото след изчезването на херпеса, той почти никога не създава проблеми. Оралните херпеси сами по себе си не са опасни. Рядко инфекцията може да се пренесе до други части на тялото Връзки:  Cold sores by Better health channel – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Синдром на раздразненото черво,"Други имена: Спастичен колит. Англ: Irritable bowel syndrome, Spastic colitis Какво е синдром на раздразненото черво Синдромът на раздразненото дебело черво, наричан още спастичен колит, е състояние, което се характеризира с пристъпи на образуване на газове, подуване, къркорене в червата. Подуването води до болка в коремната област. Около 20% от хората страдат от време на време от синдрома на раздразненото черво (СРЧ). Той причинява неудобство, но не заплашва здравето ни. Спастичният колит често е наричан неправилно само колит. С думата колит се обозначава възпаление на дебелото черво. При СРЧ възпаление няма, а просто червото не функционира както трябва. Причини, рискови фактори и превенция Какво причинява раздразването на червата, не е известно. Възможно е проблемът да се дължи на недобра комуникация между мозъка и мускулите, които управляват движението на дебелото черво. Дебелото черво е мястото, където се образуват изпражненията. По стените му има мускули, които така се свиват и отпускат в синхрон, че изпражненията да се движат и да напускат тялото. Спастичният (спазматичният) колит се дължи на проблеми с мускулната координация. Оттук и името му. Много често синдромът на раздразнените черва се активира от определени стимули. Те не го причиняват, а го предизвикват. Тези стимули най-често са:  Определени храни, които строго индивидуално събуждат състоянието при отделните хора Стрес и напрежение Хормонални промени по време на менструацията  Жените страдат два пъти по-често от мъжете от спастичен колит. Състоянието се среща по-често и при хора с психически проблеми като депресия, тревожност, личностни разстройства и т.н. Жертвите на домашно насилие, без значение дали деца или жени, нерядко развиват СРЧ. Симптоми Симптомите на СРЧ са:  Къркорене в червата Образуване на газове Подуване на червата Болка в коремната област Запек или диария Усещане за непълно изпразване на червата след ходене до тоалетната  Лечение Спастичният колит не се лекува, но може да бъде контролиран. Какво помага:  Не яжте храните и напитките, за които знаете, че водят до газове, подуване и болка Контролирайте стреса си. Почивайте, отморявайте, успокоявайте се Движете се. Физическата активност помага на дебелото черво да си върши работата. При някои хора коремните преси имат добър ефект Погрижете се за психиката си, ако е необходимо Пийте вода Не преяждайте и не яжте много суха храна Опитайте да поемате хранителна добавка с фибри. При някои хора фибрите помагат за запека, но водят до повече газове, което значи до допълнително подуване и оттам до по-силна болка  Бъдете внимателни с лекарствата за констипация и/или разстройство. Посъветвайте се с лекар за дозировката и продължителността на приема им. Прогноза и възможни усложнения Синдромът на раздразненото дебело черво не заплашва здравето ни, но причинява неудобство и понякога може доста да боли. СРЧ не увеличава риска от развиване на язвен колит или друга възпалителна болест на червото, нито пък предизвиква рак. При разумен начин на живот пристъпите на спастичен колит обикновено са редки и относително лесно контролируеми. Ако изобщо може да се говори за усложнения при СРЧ, те са свързани с последиците от констипацията. Хроничният запек може да доведе до хемороиди. Връзки:  Irritable Bowel Syndrome Self Help and Support Group – EN IBS by The National Institute of Diabetes and Digestive and Kidney Diseases – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Гъбички по ноктите,"Други имена: Онихомикоза. Англ: Fungal nail infection, Onychomycosis, Tinea unguium Какво е онихомикоза Онихомикоза се нарича всяка гъбична инфекция, която засяга ноктите. Причини, рискови фактори и превенция Всеки може да се инфектира с гъбички, защото те са често срещани в обкръжението. Онихомикозата по-често засяга възрастни отколкото деца. В повечето случаи гъбичките се заселват по ноктите на краката. Гъбичките по ноктите се срещат по-често при:  Хора, които живеят или работят във влажна среда (напр. бармани) Напреднала възраст Ако ни правят педикюр или маникюр с инструменти, които не са почистени и дезинфекцирани При тези, които се потят обилно Когато ходим боси на обществени места като плувни басейни или фитнес зали Когато носим предимно затворени обувки, в които краката ни се потят При диабет, проблеми с кръвообращението, отслабена имунна система Имаме гъбички под кожата (вж. дерматофития) Когато по пръстите ни често има рани или страдаме от заболяване като псориазис  Гъбичките имат нужда от влажна среда, за да живеят. Най-добрият начин да се предпазим от инфекция с тях е да избягваме дългото излагане на вода и, разбира се, добрата хигиена. Симптоми Гъбичната инфекция променя вида на ноктите и с времето ги прави чупливи. Най-често онихомикозата се проявява чрез:  Жълти или бели петна по ноктите Промяна на формата на нокътя, например повдигане или изкривяване Изтъняване на ноктите Загуба на блясък и гладкост Събиране на вещество под ноктите Увеличена чупливост, изронване и нащърбване по края на нокътя  Лечение Инфекцията не е опасна и когато е лека и не създава проблеми, няма нужда от лечение. Онихомикозата се лекува основно чрез орални медикаменти, които се пият дълго време. Те имат странични ефекти, с които е задължително да се запознаем. Курсът на лечението е дълъг, защото реално ние се отърваваме от гъбичките с изрязването на ноктите. Ноктите растат бавно и затова ще са необходими много месеци, докато премахнем гъбичките напълно. Лекарствата спират тяхното разпространение по здравата част от нокътя. Друго възможни методи за лечение на състоянието са локални мазила, съдържащи антигъбични (антимикотични) вещества, или лазерно изгаряне на засегнатите участъци. Какво помага:  Носенето на чорапи, които попиват влагата на крака, например памучни или бамбукови Миенето често на ръцете и краката със сапун и поддържането на ноктите чисти и сухи Носенето на обувки, които се проветряват Използването на гумени ръкавици, когато работим във влажна среда, т.е. като мием чинии например Изхвърлянето на старите обувки, след като сме излекували гъбична инфекция Отказването от често полиране на ноктите и носенето на изкуствени нокти Използвайте само услугите на маникюристи/педикюристи, които работят коректно и няма да ви заразят с непочистени инструменти Не премахвайте твърде агресивно кожата около ноктите. Тя ни пази от инфекции  Прогноза и възможни усложнения Нито един от методите за лечение на онихомикоза не е напълно ефективен – едва половината от хората, които пият медикаменти успяват да се отърват от гъбичките. Процесът на излекуване е дълъг и ако е успешен, ще е необходима около година, докато напълно израсте наново здрав и лъскав нокът. Гъбичките по ноктите могат да се появят повторно. При хора над 65 години лечението с медикаменти по-рядко е успешно. Възможните усложнения при онихомикоза са свързани предимно със страничните ефекти на лекарствата, които могат да увредят черния дроб. Разпространението на инфекцията по други части на тялото е възможно при диабет и при хора с отслабена имунна защита. Връзки:  Onychomycosis by the British Dermatologist Association – EN Nail Fungus by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Синдром на придобита имунна недостатъчност,"Други имена: СПИН. Англ: AIDS, Acquired Immune Deficiency Syndrome Какво е СПИН Синдромът на придобита имунна недостатъчност е нелечимо животозастращаващо състояние, дължащо се на заразяване с вируса на човешката имунна недостатъчност (от англ. Human Immunodeficiency Virus, HIV). Вирусът (ХИВ) сериозно уврежда имунната система и организмът губи способността си да се защитава от болестотворни организми. Причини, рискови фактори и превенция СПИН е следствие от заразяване с вируса на ХИВ. Инфекцията с ХИВ не означава задължително, че страдаме от СПИН. Понякога на вирусът му трябват години, докато увреди достатъчно имунната система, така че тялото да загуби защитните си сили. Инфектиране или заразяване с ХИВ се случва по три начина:  По сексуален път. Всички видове секс носят риск Чрез кръвопреливане или друг кръвен контакт (общи игли, отворени рани и т.н.) От серопозитивна майка към дете по време на бременността и после чрез кърмата  Не можем да се заразим с ХИВ чрез контакт като ръкостискане или прегръдка, носене на общи дрехи, използване на общи прибори, целуване (ако в устата няма рани), къпане в басейн, комари. Вирусът не е способен да оцелява дълго извън човешкото тяло и не се пренася от други живи същества. Повечето хора се инфектират с ХИВ чрез небезопасен секс и/или използване на общи игли при венозно приемане на наркотици. Наличието на други венерически болести сериозно увеличава риска от заразяване с ХИВ. Предпазването от СПИН се постига чрез практикуване на безопасен секс, разумен избор на партньори и избягване на ползването на общи игли и други медицински инструменти. Ако сте в страна, където спинът е разпространен и ви се налага да ползвате медицински услуги, попитайте как са стерилизирани инструментите или изисквайте те да се стерилизират пред вас. Симптоми Симптомите на инфекцията с ХИВ са подобни на грипа. Те включват:  Диария Повишена телесна температура Главоболие Афти Стягане и болки в мускулите Изпотяване по време на сън Обриви Болки в гърлото Подути лимфни възли  След няколко седмици симптомите на ХИВ инфекцията отшумяват и изчезват. Човекът е преносител на ХИВ. С времето вирусът уврежда все повече и повече имунната система и води до появата на СПИН. Най-честите симптоми на СПИН са:  Изпотяване по време на сън Обриви Треска и студени вълни Подути лимфни възли Загуба на тегло Обща слабост  Най-същественият признак за СПИН е неспособността на организма да се защитава от вирусите и бактериите в околната среда. Напълно безопасни доскоро микроби сега предизвикват животозастрашаващи инфекции. Те са известни с името опортюнистични инфекции (от англ. opportunity – възможност). Най-честите такива инфекции са туберкулозата, пневмонии с нетипични причинители, някои видове рак, както и с редица широко разпространени микроби от околната среда. Лечение СПИНът е нелечимо състояние. Това означава, че досега медицинската наука не е намерила лекарство, което напълно да премахва вируса от организма. Отговорността да не заразяваме други хора ще ни съпътства през целият ни живот. Не съществува ваксина за ХИВ. СПИНът не е смъртоносно състояние, ако се лекува. Съвременните медикаменти не позволяват на вируса на ХИВ да отслаби сериозно или въобще имунната ни защита. Т. нар. антиретровирусни лекарства са безплатни в България. Прогноза и възможни усложнения Нелекуваният СПИН винаги води до смърт. Възможните усложнения са многобройни и често смъртоносни. Приемът на съвременни антиретровирусни медикаменти дава възможност за относително добро качество на живот, ако се избягват неразумни здравни рискове. Връзки:  Правила за безопасен секс от BGMedic.com Актуална информация за ХИВ/СПИН: aidsbg.info Кабинети за анонимно безплатно консултиране и изследване за ХИВ/СПИН   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Разширени вени,"Други имена: Варикоза. Англ: Varicose veins, Varicosis Какво са разширени вени Разширените вени са подути и разкривени повърхностни вени, които се виждат с просто око под кожата. Състоянието още се нарича варикоза и се среща относително често. В повечето случаи то е по-скоро козметичен, отколкото здравословен проблем, но при някои хора може да създава много сериозни неприятности. Разширените вени не са хронична венозна недостатъчност, нито тромбофлебит. Причини, рискови фактори и превенция Разширените вени се дължат на слабост на стените им и на проблеми с клапите, които осигуряват движението на кръвта само в една посока. Вените пренасят кръв към сърцето. Движените на кръвта донякъде се дължи на мускулите около вените. Когато ползваме мускулите, те притискат вените и този натиск раздвижва кръвта. За да се осигури движението на кръвта да е към сърцето, във вените има клапи. Тези клапи пропускат кръвта само в една посока. Когато стоим дълго време неподвижни и мускулите не се движат, кръвта „се натрупва” във вените. При някои хора стените на вените са по-слаби и с времето се отпускат, което води до подуване. Ако подобно издуване на вена се случи близо до клапа, клапата „се разваля” и започва да пропуска кръв в обратна на правилната посока. Това води до допълнително събиране на кръв и допълнително разширение на вената с времето. Понякога разширените вени се дължат (са симптом) на хронична венозна недостатъчност (ХВН). ХВН е състояние, при което вените не могат по една или друга причина да изпомпват достатъчно кръв към сърцето. Не е ясно дали разширените вени могат да причинят ХВН, но във всички случаи те са рисков фактор за ХВН. Разширените вени засягат предимно краката и стъпалата. По-често проблемът се наблюдава при:  Възрастни хора, защото с годините еластичността на вените намалява Бременните, защото количеството кръв по време на бременността се увеличава, като едновременно с това потока на кръв от краката към таза е понижен Хора, които дълго време стоят неподвижно прави или седнали Наднормено тегло История на разширени вени в семейство Хронична венозна недостатъчност  Жените страдат доста по-често от варикоза, защото женските хормони повлияват еластичността на стените на вените, като ги отпускат. Поради тази причина приемът на противозачатъчни увеличава риска от развитие на състоянието. Симптоми В повечето случаи разширените вени не проявяват симптоми. Въпреки това те са видими и представляват козметичен дефект. Възможните симптоми са:   Усещане за тежест в краката Болка или сърбеж Мускулни спазми и конвулсии   При тежки случаи може да се наблюдават и сериозни симптоми като рани по кожата, отичане на краката, възпаления и други. Подобни симптоми обикновено са индикация за някакво заболяване на кръвоносната система. Лечение В повечето случаи лечение не се налага, но се препоръчват поредица мерки, които да облекчат състоянието и да забавят развитието на варикозата. Какво помага:    Не стойте дълго седнали или прави неподвижни Мърдайте леко краката си и сменяйте позата често, когато седите или сте прави Бъдете физически активни Повдигайте краката си на високо (над нивото на сърцето) няколко пъти на ден за по 10-15 минути Избягвайте високите токчета. Носете плоски и удобни обувки Поддържайте разумно тегло и не яжте прекалено много сол. Препоръчва се диета, богата на фибри. Избягвайте пикантните (лютите) храни Откажете цигарите и намалете/спрете алкохола. Тези два порока са доста вредни за кръвоносната система и влошават състоянието    Когато лечение се налага, вероятно първата стъпка ще бъде да носим компресиращи (ластични) чорапи за разширени вени. Тези чорапи помагат на вените да не събират кръв, като вместо това подобно на мускулите я изпомпват към сърцето. Съществуват поредица хирургични методи за третиране на разширени вени. Те варират от инжектиране на вещества във вените до пълното им премахване. Говорете с лекаря си за възможностите. Прогноза и възможни усложнения В повечето случаи разширените вени са предимно козметичен проблем, който обаче се влошава с времето, ако не вземем мерки. Усложненията са редки. Все пак възможни са:     Кожни проблеми в областите над разширените вени Възпаление на вената и образуване на кръвен съсирек (тромбофлебит) Отичане на краката и стъпалата Развиване на хронична венозна недостатъчност     Връзки:  Varicose veins by patient.info – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Варикоцеле,"Други имена: Варици на скротума, разширени вени при тестисите. Англ: Varicocele Какво е варикоцеле Варикоцеле означава разширени вени в торбичките, където са тестисите (скротума). Състоянието се нарича още варици на скротума и е доста често срещано, но много рядко опасно. Понякога то може да е причина за понижено качество на спермата, което да пречи на създаването на деца. Причини, рискови фактори и превенция Варикоцеле обикновено се дължи на същата причина, която води до разширени вени по принцип – проблем с клапите във вените, които пропускат кръвта да тече само в една посока (към сърцето). Какво на свой ред води до проблема с функционирането на клапите, е неясно. Около един от 7 мъже в Англия развива варикоцеле (предимно на левия тестис) още по време на пубертета. Състоянието се развива бавно. Симптоми Варикоцеле много рядко се забелязва, защото не създава никакви проблеми (няма симптоми). В редки случаи е възможно да изпитваме променяща се от остра до тъпа болка, която се засилва с напредъка на деня и при физическа активност. Понякога тази болка може да се облекчи, като легнем по гръб. Много разширените вени в скротума са видими с просто око, когато сме стояли прави, защото гравитацията е довела до събиране на кръв в тях. Ако легнем, вените отново ще станат почти незабележими, защото кръвта ще се отече от тях. Лечение В повечето случаи не се налага лечение на варикоцеле. Разширените вени в скротума рядко са истинската причина за невъзможността на спермата да оплоди яйцеклетката (т.е. за инфертилност). Ако по някаква причина варикоцеле създава сериозни проблеми, лечението се свежда до някакъв вид хирургическа намеса. Операцията понякога може чрез лапароскопия (т.е. хирургът да достигне до мястото със сонда през малка дупка в коремната кухина). Прогноза и възможни усложнения Варикоцеле рядко създава проблеми, а лечението обикновено е успешно. Понякога проблемът се появява отново известно време след операцията. В редки случаи разширените вени в скротума могат да доведат до безплодие или до свиване (изсъхване, атрофия) на засегнатия тестис. Връзки:  Varicocele by Patient.info – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Хемороиди,"Други имена: Разширени/варикозни вени на ректума и ануса. Англ: Hemorrhoids Какво са хемороидите Хемороидите са разширени кръвоносни съдове в ануса или долната част на ректума. Ректумът е краят на дебелото черво, където се събират изпражненията. Състоянието е много често срещано: около половината хора над 50 години страдат от хемороиди. Причини, рискови фактори и превенция Хемороидите се дължат на повишен натиск в областта на ректума и ануса. Най-честите причини за наличието на такъв натиск са:  Бременност Наднормено тегло Хронична констипация Бедна на фибри диета Прекомерна консумация на пикантни и кисели храни, алкохол Тютюнопушене Хронична диария Напъване при ходене по голяма нужда Стоене дълго време седнал (особено в тоалетната) Някои заболявания като цироза на черния дроб Практикуване на анален секс  С възрастта здравината и еластичността на тъканите намалява и затова хемороидите се срещат по-често през втората половина на живота. Симптоми Хемороидите в ректума се наричат вътрешни и те по-рядко имат симптоми. Хемороидите в областта на ануса се наричат външни и повечето симптоми се дължат на тях. В повечето случаи хемороидите не създават никакъв дискомфорт. Те могат да проявяват някои от следните симптоми:  Слабо кървене, което най-често се вижда по тоалетната хартия. Кръвта е ярко червена, защото е богата на кислород. Ако кървенето е силно или цветът на кръвта е тъмен, се обърнете към лекар, защото причината не е в хемороиди Сърбеж или дразнене в областта на ануса Болка в областта на ануса особено при седене Болка при изхождане Наличие на разширена вена при ануса, която може да се усети при пипане Изпускане на нищожно количество изпражнения  Понякога при външен хемороид може да се образува кръвен съсирек, което води до възпаление, подуване и доста силна болка. Лечение Хемороидите в повечето случаи не създават сериозен дискомфорт и не се нуждаят от лечение. При раздразнени външни хемороиди лекар може да ни предпише различни мазила, които ще облекчат сърбежа и болката. Тези кремове обикновено не бива да се ползват повече от седмица или трябва да спазваме съветите на лекаря. Ако в хемороидите се образува кръвен съсирек, той може да бъде отстранен от лекар чрез най-прост разрез на мястото. При хемороиди, създаващи сериозни проблеми, се прилагат различни манипулации, които намаляват притока на кръв в хемороидите или укрепват стените им и ги свиват. Възможно е хемороидите да се отстранят или затворят хирургически, ако другите манипулации не помагат. Какво помага при хемороиди:  Лекувайте ленивите черва (хроничен запек). Ако трябва, посъветвайте се с лекар какви леки слабителни може да приемате Яжте богати на фибри храни (плодове, зеленчуци, пълнозърнести храни). Фибрите са хранителни вещества, които са необходими за ефективната работа на червата Пийте вода. Често изпражненията са твърди заради недостиг на течности в организма Не се напъвайте и не спирайте да дишате при ходене до тоалетната Не пренебрегвайте сигналите на организма, че иска да се облекчи Опитвайте се да не стоите седнали дълги периоди от време Правете физически упражнения, живейте активно Не използвайте суха тоалетна хартия, а мокри кърпички (най-добре бебешки) Взимайте топли вани или просто седете в хладка вода (sitz bath, седяща баня) Носете памучно бельо  Третирането областта на ануса с памучни тампони с настойка или мазило от хамамелис (англ. witch hazel) има добре документиран облекчаващ ефект при външни хемороиди. Прогноза и възможни усложнения Хемороидите са неприятен, но най-често безобиден проблем. Повечето хора, които страдат от хемороиди, не знаят за съществуването им, защото нямат симптоми. Лечението на проблемни хемороиди в повечето случаи е успешно. Промяната в стила на живот често е достатъчна, за да се справим с проблема. При твърде обилно и продължително кървене на хемороидите може да се развие анемия. Друго възможно усложнение е образуването на съсирек, което често изисква хирургическа намеса. Спирането на притока на кръв е много болезнено и може да доведе до умиране на околните тъкани (гангрена). Връзки:  Констипация от BGMedic.com Dietary fiber: Essential for a healthy diet by Mayo Clinic – EN High-fiber foods chart by Mayo Clinic – EN Constipation by HNS Choices – EN Eating, Diet, and Nutrition for Constipation – EN What can I do to treat hemorrhoids during pregnancy? by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Ревматоиден артрит,"Англ: Rheumatoid arthritis Какво е ревматоиден артрит Ревматоидният артрит е хронично заболяване на ставите, което води до тяхното подуване, сковаване и болка. Ревматоидният артрит (РА) е сериозно състояние, което за щастие в една или друга степен подлежи на контролиране. Причини, рискови фактори и превенция Ревматоидният артрит се дължи на погрешна атака на ставите от страна на имунната система. То е автоимунно заболяване. Какво кара имунната система да атакува тялото, което пази, не е известно. От РА страдат по-често жените (7 от 10) и хора над 40 години. Има основания да се счита, че ревматоидният артрит „се отключва” от вирусни или бактериални инфекции. РА е най-разпространеното автоимунно заболяване. То се наблюдава по-често при членовете на едно семейство. Симптоми РА обикновено първо засяга малките стави, т.е. тези на пръстите на ръцете и краката. По-насетне възпалението се пренася и до китки, лакти, колене, глезени и дори до раменните или тазобедрените стави. Понякога състоянието може да засегне и шийните прешлени, което е изключително болезнено. Симптомите на раздразнената или възпалената от РА става са:  Болка Подуване Зачервяване Скованост, която е най-отчетлива след ставане от сън Леко затопляне  Обикновено РА засяга ставите от двете страни на тялото огледално. РА също може да причини:  Липса на апетит и загуба на тегло Слабо повишена температура и леко втрисане Умора и отпадналост  Заболяването се диагностицира трудно в ранната му фаза и изисква кръвни и други тестове. Лекарите, които са компетентни в тази област на медицината, са ревматолозите. Лечение РА е неизлечимо състояние, което обаче подлежи на контролиране. Болестта често се проявява на периоди. Епизодите на активно възпаление се редуват с епизоди на ремисия (т.е. период на относителна липса на симптоми). Колкото по-рано започне лечението, толкова повече развитието на болестта ще бъде забавено. Терапията цели да намали болката, да потисне възпалението и да забави или дори да спре увреждането на ставите. Това се постига чрез промени в стила на живот и лекарства. Медикаментозното лечение се извършва от ревматолог. Лекарствата за РА имат множество сериозни странични ефекти. Това е характерно за медикаменти, които потискат имунната система. Следвайте стриктно назначения прием на медикаменти и внимавайте за странични ефекти. Като цяло новите лекарства са по-ефективни. Понякога се ползват шини за обездвижване на ставите. При сериозно увреждане на става може да се наложи хирургическа намеса. Какво помага:  Да научим колкото може повече за болестта и начините тя да се контролира Да почиваме и да не товарим ставите по време на ревматичните пристъпи Да бъдем умерено физически активни, когато болестта е в ремисия. Следвайте внимателно предписанията на лекаря. Целта на активността е да поддържа мускулатурата около ставите и да удължи живота им. Плуването е подходящ вид натоварване при РА Слагането на топъл или студен компрес върху болезнена става носи облекчение Има основания да се счита, че рибното масло намалява възпалителните процеси в тялото. Няма основания и доказателства да се смята, че други храни или хранителни добавки (т.е. витамини и т.н.) имат положителен ефект. Въпреки това лекарите препоръчват при РА да се храним разумно и балансирано. Попитайте лекаря си за приема на калций Възможно е да се наложи напълно да спрем алкохола, ако някое от лекарствата за РА, които са ни предписани, натоварва и евентуално уврежда черния дроб Да се пазим от стрес. Активността на РА се повлиява от емоционалното ни състояние, а не само от физически фактори като рязка смяна на времето Научете кога тялото ви е уморено и не го претоварвайте. Едновременно с това не допускайте да се застоявате и залежавате, защото липсата на физическа активност влошава симптомите на РА и донякъде ускорява развитието на болестта  Прогноза и възможни усложнения Ревматоидният артрит е хронично заболяване. Прогнозата в дългосрочен план като цяло не е добра, защото с времето ставите се увреждат. Терапията успява в немалка степен да облекчи състоянието и да забави развитието му. Колкото по-рано започне лечението, толкова прогнозата е по-добра. РА особено ако не се контролира ефективно, увеличава риска от развитие на:  Остеопороза Сърдечно-съдови проблеми (атеросклероза, исхемична болест на сърцето) Възпаление на сърдечните обвивки (перикардит) или на сърдечния мускул (миокардит) Увреждане на белия дроб, дължащо се на възпалителни процеси в него Ако се възпалят китките, често се притиска нерва, който отговаря за движението и чувствителността на част от дланта и пръстите (вж. синдром на карпалния тунел) Възпаление на кръвоносни съдове (васкулит) и следващите от това проблеми Проблеми с очите като сухота или възпаление на склерата. Сухите очи се дължат на възпаление на жлезите, които произвеждат сълзите  Връзки:  Асоциация на пациентите с ревматоиден артрит (АПРА) Организация на пациентите с ревматологични заболявания в България (ОПРЗБ) Extensive info by the US National Library of Medicine – EN Staying Active With RA by the Arthritis Foundation – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Възпаление на уретрата,"Други имена: Уретрит, възпаление на пикочния канал. Англ: Urethritis Какво е уретрит Уретрит означава възпаление на пикочния канал (уретрата). Често със същото име се обозначава подуване или раздразване на уретрата, което не е типично възпаление. Уретрата е тръбичката, по която урината изтича от пикочния мехур и напуска тялото. Уретритът най-често е симптом на някаква инфекция и затова е често срещано състояние и при двата пола. Причини, рискови фактори и превенция Възпалението на пикочния канал най-често се дължи на бактериална или вирусна инфекция. Жените са засегнати по-често от мъжете заради близостта на ануса до входа на уретрата, което води до лесно замърсяване с чревни бактерии (обикновено с бактерията Escherichia coli, която живее в червата). Някои заболявания предизвикващи уретрит са:  Гонорея (т.е. трипер) Хламидия Генитален херпес (инфекция с херпес симплекс вирус) Трихомониаза (рядко) Цитомегаловирусна инфекция (рядко)  Пикочният канал също така може да бъде раздразнен или възпален от химически вещества (интимни шампоани, лекарства и т.н.) или нещо друго. Нараняване на уретрата също може да доведе до възпаление. Много често инфекцията на уретрата се пренася до пикочния мехур и води до цистит (възпаление на пикочния мехур). Уретрит по-често се наблюдава при сексуално активни мъже и жени. Честата смяна на партньорите и практикуването на небезопасен секс (особено анален секс без презерватив) силно увеличават риска от инфекция на пикочопроводите и при двата пола. Симптоми Симптомите на уретрита при мъжете са:  Честа нужда да се уринира Парене при уриниране Кръв или сперма в урината Болка при секс Увеличени лимфни възли в областта на слабините Сърбеж, подуване или зачервяване Отделяне на секрет от пениса  При жените симптомите могат да бъдат:  Болка в коремната област Парене и дискомфорт при уриниране Честа нужда да се уринира Болка при секс Отделяне на секрет от влагалището Повишена телесна температура, втрисане  При някои хора се наблюдава известен дискомфорт (честа нужда от уриниране, слаба болка при уриниране и т.н.), който наподобява уретрит, но не се дължи на раздразване или възпаление на пикочния канал. В този случай лекарите говорят за уретрален синдром, а причината за него сякаш често е психическа. Лечение Уретритът се лекува според причината за него. Бактериалните инфекции се лекуват с антибиотици. При нужда лекуващият ни лекар ще предпише болкоуспокояващи. Ако уретритът е следствие от раздразване с химически вещества, химиотерапия, лъчетерапия или нещо подобно, той обикновено преминава, като спре дразненето. Често сексуалните партньори трябва да бъдат лекувани едновременно. Какво помага:  Пиенето на вода. Урината буквално измива пикочните пътища. Когато поемаме разумно количество течности, ние обикновено прочистваме уретрата от бактерии достатъчно често, за да не могат те да се размножат в нея Да не ядем кисели, люти и пикантни храни Да практикуваме безопасен секс  Прогноза и възможни усложнения В повечето случаи причината за инфекцията или раздразнението на уретрата може да се излекува, а възстановяването е пълно. Възможни усложнения при разпространение на инфекцията са:  Цистит (възпаление на пикочния мехур) Простатит (възпаление на простатата) при мъжете Възпаление в областта на тестисите при мъжете (орхит и/или епидидимит) Цервицит (възпаление на шийката на матката при жените) Тазова възпалителна болест при жените  Връзки:  Правила за безопасен секс от BGMedic.com Non-gonococcal urethritis by NHS Choices – EN Urethral Syndrome by Patient.info – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Гинекомастия,"Други имена: Увеличени гърди при мъже. Англ: Gynecomastia Какво е гинекомастия Гинекомастия се нарича увеличаване на гърдите при мъжете. Проблемът е по-скоро козметичен, отколкото здравословен. Причини, рискови фактори и превенция При гинекомастията нарастват млечните жлези при мъжа. При това гърдите се увеличават. Проблемът се дължи на дисбаланс между хормоните естроген и тестостерон. Около половината от децата развиват лека гинекомастия през пубертета, която изчезва с времето. Други възможни причина за състоянието са:  Прием на анаболни стероиди Прием на естроген Някои заболявания на бъбреците и черния дроб Употреба на марихуана, кокаин, амфетамини Употреба на алкохол Липса на тестостерон в организма Множество медикаменти Увеличена продукция на щитовидната жлеза (хипертиреоидизъм)  Новородените, момчетата, навлизащи в пубертета, и възрастните хора по-често имат увеличени гърди, дължащи се на нормални хормонални промени. Около един от четири души в напреднала възраст развива гинекомастия. Състоянието често се наблюдава при новородените момченца и е предизвикано от естрогена на майката. Бебешката гинекомастия отминава за около месец след раждането. Симптоми Симптомите на гинекомастията са:  Увеличени гърди Повишена чувствителност на гърдите  Лечение В повечето случаи гинекомастията преминава сама или не се нуждае от лечение, както е при по-възрастните хора. Ако проблемът се дължи на някакво заболяване, то лекарят може да предприеме мерки за гинекомастията. Възможните методи за лечение на увеличените мъжки гърди са хормонална терапия и хирургическа намеса. Прогноза и възможни усложнения В повечето случаи гинекомастията преминава сама. Проблемът не заплашва здравето ни. Връзки:  Gynecomastia in Teens by KidsHealth.org – EN Gynecomastia by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Увеличена щитовидна жлеза,"Други имена: Гуша. Англ: Goiter Какво е гуша Гуша се нарича увеличената щитовидна жлеза. Щитовидната жлеза се намира под адамовата ябълка в основата на гръкляна и произвежда хормони, които имат важна роля за метаболизма, жизнените функции и растежа на човешкото тяло. Причини, рискови фактори и превенция Най-често гушата се дължи на недостиг на йод. В тези случаи щитовидната жлеза не е способна да произвежда достатъчно количество хормони и ние страдаме от хипотиреоидизъм. По-рядко гушата се дължи на образуване на допълнителна тъкан в щитовидната жлеза, която тъкан понякога може да произвежда хормони. В тези случаи ние страдаме от излишък на тиреоидни (щитовидни) хормони (хипертиреоидизъм). Увеличената щитовидна жлеза може да се дължи още на:  Някои медикаменти Бременност Инфекции Някои храни като фъстъци, соя, броколи и брюкселско зеле Инфекции, които водят до възпаление на жлезата Тютюнопушене Автоимунни заболявания като болестта на Хашимото Рак на щитовидната жлеза (много рядко)  Жените и хората над 40 години по-често имат увеличена гуша. Винаги трябва да консумираме йодирана сол, за да си набавяме достатъчно йод с храната. Симптоми Основният симптом е увеличената гуша. По-рядко може да има симптоми, дължащи се на недостиг или излишък на щитовидни хормони. Ако гушата е голяма и притиска околните тъкани, може да се наблюдава:  Прегракналост Кашляне Трудност да се преглъща Затруднено дишане (особено когато лежим по гръб)  При недостиг на щитовидни хормони (вж. хипотиреоидизъм) метаболизмът на човека се забавя и ние се чувстваме отпаднали и леко депресирани, често наддаваме на тегло, трудно понасяме студ, кожата ни е по-бледа и по-суха, появява се запек и др. При излишък на щитовидни хормони (вж. хипертиреоидизъм) метаболизмът се забързва и ние страдаме от безсъние, треперене на ръцете и прекомерна нервност, отслабваме, трудно понасяме жега и се потим по-обилно, по-често ходим до тоалетна и имаме повишен апетит. Лечение Ако причината за гушата е липса на елемента йод, както е най-често, приемът на йод решава проблема. Инфекциите се лекуват според причината за тях, например с антибиотик в случай на бактериална инфекция. При хипотиреоидизъм, както е при болестта на Хашимото, липсващите хормони се приемат под формата на лекарство. Ако имаме свръхпроизводство на щитовидни хормони, лечението се провежда с малки количества радиоактивен йод. В този случай се цели частично умъртвяване на клетките в жлезата, които произвеждат тиреоидните хормони. Когато жлезата е твърде голяма или произвежда твърде много хормони, се налага хирургическа намеса. Прогноза и възможни усложнения Обикновената гуша рядко създава сериозни проблеми. Ако увеличението на щитовидната жлеза се дължи на заболявания, които повлияват количествата на хормоните в тялото, може да се наблюдават множество усложнения като косопад, отпадналост, безсъние, наддаване или загуба на тегло, непоносимост към студ или жега и други. Връзки:  Хипотиреоидизъм (недостиг на щитовидни хормони) Хипертиреоидизъм (излишък на щитовидни хормони) Болест на Хашимото от BGMedic.com Йоддефицитните заболявания РЗИ Пазарджик Goiter by thyroid.com – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Дисплазия на шийката на матката,"Други имена: Цервикална дисплазия, цервикална интраепителиална неоплазия, цервикална интерстициална неоплазия. Англ: Cervical dysplasia, cervical intraepithelial neoplasia Какво е дисплазия на шийката на матката С името дисплазия на шийката на матката (цервикса) се означават онези промени на клетките, които могат да доведат до рак, ако не се лекуват. Затова цервикалната дисплазия е предраково образувание. Дисплазия е медицински термин, който обозначава ненормалното размножаване на клетки, намиращи се на повърхността на даден орган. Здравите клетки нарастват, размножават се и умират с определена скорост или темпо. Затова те никога не са повече от необходимото. Когато клетките са увредени по някакъв начин, те могат да започнат да се размножават неконтролируемо и да пренебрегват сигналите на организма, които контролират продължителността на живота им. Такива „безсмъртни” и евентуално непрестанно растящи клетъчни образувания се наричат тумори. Туморите биват два вида – доброкачествени и злокачествени. Вторите са известни като болестта рак. Доброкачествените тумори не са рак, тоест не се размножават напълно неконтролируемо и не се разпространяват по тялото. Дисплазията на цервикса е доброкачествено състояние. За нещастие, ако не се лекува, понякога за няколко години то може да прерасне в рак на шийката на матката. Причини, рискови фактори и превенция Какво точно причинява промените на клетките на повърхността на шийката на матката, не е съвсем ясно. Доказано е обаче, че роля за това има един много разпространен вирус. Неговото име е човешки папиломен вирус (human papilloma virus, HPV). Той се предава чрез сексуален контакт. Човешкият папиломен вирус бива много видове, които се бележат с цифри (напр. HPV 18). Доказано е, че някои от тях имат роля в образуването на дисплазиите и евентуално водят до рак. Най-опасни са HPV вирусите тип 16 и 18, за които има ваксина. Инфектирането с човешки папиломен вирус е по-вероятно при:  Небезопасен и безразборен сексуален живот Раждане преди 16-годишна възраст Ранно започнала сексуална активност (преди 18 г.) Отслабена имунна система Наличие на венерически заболявания Тютюнопушене  Симптоми За нещастие дисплазията на шийката на матката почти винаги няма симптоми. Ето защо е много важно жените да се преглеждат при гинеколог поне веднъж годишно. Колкото по-рано се открие дисплазията, толкова по-скоро ще започне лечението и толкова по-бързо и ефективно ще е то. Дисплазията се установява чрез взимане на цитонамазка (т.е. тест на Папаниколау, пап тест). Някои типове HPV вируси се проявяват като генитални брадавици. Те не водят до рак. Лечение За най-опасните видове папиломни вируси има ваксина. Ваксинацията е препоръчителна за момичета между 9 и 26 години. Преди да ваксинираме детето си или себе си, трябва да се консултираме с лекар. Как се лекува дисплазията зависи от нейния вид и степента на изменение на клетките. Най-леките форми често преминават сами. Предраковото образувание може да бъде премахнато хирургически, когато се налага. Болните клетки могат да се третират по-различни начини – да бъдат изгорени лазер, да се убият чрез замразяване или с електрически ток, както и да бъдат отстранени чрез премахване на тъкан. В последния случай лекарите вероятно ще говорят за конизация на цервикса. Прогноза и възможни усложнения Дисплазията може да се превърне в рак. Това обикновено отнема повече от 10 години. Редовните прегледи при гинеколог са най-добрият начин да намалим риска от развитие на този вид рак. Връзки:  Правила за безопасен секс от BGMedic.com Конизация на шийката на матката от BGMedic.com Цитонамазка и видове дисплазия от Майчин дом Варна Papanicolaou test by MedlinePlus– EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Дислексия,"Други имена: Специфично разстройство на четенето. Англ: Dyslexia, developmental reading disorder Какво е дислексия Дислексията е неумение на мозъка да разпознава и обработва определени езикови символи. Това води до трудности при четенето. Специфичното разстройство на четенето се среща при около едно на всеки десет деца. Причини, рискови фактори и превенция Дислексията се дължи на проблем с онази част от мозъка, която разпознава и обработва символите на писмената реч. Състоянието често се предава по наследство и може би е свързано с някои гени. Интелигентността на децата с дислексия е като на всички деца. Проблемът не се дължи и на проблеми със зрението. Понякога дислексията е комбинирана със сходни проблеми, засягащи способността да се разпознават математическите символи (дискалкулия) или звуците на речта. Симптоми Дислексията е трудна за разпознаване преди постъпване в училище. С времето тя става по-лесно разпознаваема. Признаците са:  По-бавно четене от типичното за възрастта Затруднено четене на срички или буква по буква Трудност да се разбира и осмисля чуваната информация особено когато се говори бързо Проблеми със запомнянето на поредността на някакви действия, места и т.н. Трудност при ученето на чужд език Проблем да се произнесе буква по буква непозната дума Трудност да се виждат малки разлики между думи (т.е. както е при „синичък” и „сивичък”)  Дислексията често е съпътствана от т.нар. синдром на детска хиперактивност с дефицит на вниманието. Ако знаете за случаи на дислексия в семейството, наблюдавайте внимателно детето си. Ако то има проблеми да запомня стихчета и рими или учи думите по-бавно, заведете го при специалист (логопед). Колкото по-рано се открие дислексията, толкова по-добре. Лечение Приблизително при всяко трето дете с дислексия състоянието изисква специализирана помощ. Такава помощ може да получим при логопед. Логопедът ще използва специални техники, за да развие умението да се разпознават и ползват символите на речта. Дислексията в строгия смисъл на думата не може да се излекува, защото няма как да се „излекува” липсваща функция на мозъка. В този смисъл терапията помага само донякъде и дислексията е доживотно състояние. Какво можем да сторим:  Да заведем детето на логопед възможно най-скоро Да четем на детето на висок глас и бавно Да стимулираме детето да чете Да запознаем учителите на детето си с проблема, за да могат те да му помогнат или поне да са по-внимателни с него Помнете, че детето ви ще се учи предимно от опит, от преживяване, а не от слушане и четене. Практиката, а не теорията са начинът да се образова дете с дислексия  Прогноза и възможни усложнения Много хора с дислексия завършват висше образование без особен проблем и имат успешна кариера дори в области като наука или икономика. Някои дори си вадят хляба с писане. Понякога дислексията може да доведе до проблеми в училище, ниско самочувствие, лошо образование и недотам успешен професионален живот. Връзки:  Портал за деца с дислексия Phonological disorder by MedlinePlus – EN Fun & Games for Dyslexics by the University of Michigan   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Дивертикулит и дивертикулоза,"Англ: Diverticulitis, diverticulosis, diverticular disease Какво е дивертикулит При много възрастни хора гладките мускули от вътрешната страна на червата отслабват и се разкъсват, което позволява на лигавицата под тях да се издуе навън. Така се образуват „джобове”, наречени дивертикули. В тези джобове лесно се задържат хранителни остатъци. Храната на свой ред привлича бактерии и това може да доведе до възпаление на дивертикулите, което състояние се нарича дивертикулит. Причини, рискови фактори и превенция Образуването на дивертикули се казва дивертикулоза и се среща при около половината хора над 60 години. Дивертикулите се образуват предимно в дебелите черва. Не е известно какво причинява тяхната поява. Обикновено възпалението на дивертикулите се дължи на парченца изпражнения, които са „заседнали” в тях. Най-често от дивертикулит страдат хора с хроничен запек, с наднормено тегло, пушачите и тези, чиято диета е бедна на фибри. Липсата на движение също има роля, защото води до лениви черва и задържане на изпражненията в червата. Симптоми Дивертикулозата понякога предизвиква подуване и/или болка ниско в коремната област, но най-често няма симптоми. Възпалението на дивертикулите се проявява чрез:  Повишена телесна температура Болка ниско в корема Прилошаване и повръщане Липса на апетит Газове Запек или по-рядко диария  Лечение Най-често дивертикулитът се лекува с почивка и течна диета. Идеята на течната диета (т.е. на неяденето на твърда храна) е да позволи на червата да се изпразнят и така да се премахне причината за възпалението. Лекуващият специалист ще прецени дали и колко можем да „гладуваме”, дали да пием болкоуспокояващи и дали да ни предпише антибиотик. При тежки случаи може да се наложи прием в болница, източване на съдържанието в дивертикулите чрез сонда и дори операция. В повечето случаи увеличаването на фибрите в диетата предпазва от повторно възпаление. Фибрите са вещества, които се набавят предимно от зеленчуците и имат важен регулиращ ефект за работата на червата. Отслабването, ако е необходимо, и по-активен начин на живот са препоръчителни. Откажете цигарите. Прогноза и възможни усложнения В повечето случаи дивертикулитът е леко заболяване, което преминава без усложнения. Все пак нерядко дивертикулитът води до;  Образуване на гнойно огнище в червата (абсцес) Стеснение на червата (стриктура) Ненормално свързване на част от червото с друго черво или дори с друг орган (фистула) Перфориране (пробив) на червата.  Пробивите на червата, ако са съпътствани от изтичане на чревно съдържание в коремната кухина, са спешен случай. Явлението се нарича перитонит и изисква незабавна лекарска помощ. Перитонит означава възпаление на лигавицата на коремната кухина (перитонеума). Коремната кухина, наричана от лекарите абдомен, е като торба, в която се намират червата, черният дроб, жлъчката, далакът, яйчниците и матката при жените и т.н. Ако знаете, че имате дивертикули и изведнъж почувствате остра болка в корема или гърба, която се влошава, потърсете веднага лекарски съвет. Обадете се на лекаря си и ако забележите кръв в изпражненията. Връзки:  Храни богати на фибри от BGMedic.com Dietary fiber: Essential for a healthy diet by Mayo Clinic – EN High-fiber foods chart by Mayo Clinic – EN Eating, Diet, and Nutrition for Constipation – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Диария,"Други имена: Разстройство. Англ: Diarrhea Какво е диария Диарията, наричана често просто разстройство, са течни или редки изпражнения, които се изхвърлят по няколко пъти на ден. Причини, рискови фактори и превенция Диарията може да се дължи на множество причини. Най-често срещаните са:  Стомашен вирус (вж. гастроентерит), който минава за няколко дни Хранително отравяне. То се дължи на ядене или пиене на нещо, което съдържа бактерии или паразити Някои медикаменти, например антибиотици, слабителни или лекарства за рак  Други възможни причини са:  Често срещаният синдром на раздразненото черво Различни възпалителни заболявания на червата, например колит или болест на Крон Лактозна непоносимост Глутенова непоносимост (целиакия) Лъчетерапия при рак  Най-често хората получават хранително отравяне и диария при пътуване в страни с лоши хигиенни и санитарни условия. Рискът от подобно събитие може да се намали, ако:  Мием ръцете си често и винаги, след като сме били до тоалетната Не ядем млечни продукти Не ядем плодове и зеленчуци, без преди това да ги обелим или измием Пием само бутилирана вода Не ядем несготвена храна, особено риба, морски дарове и месо  Симптоми Диарията се проявява като:  Често ходене до тоалетната (поне три пъти на ден) Редки или течни изпражнения Спешна необходимост да посетим тоалетната  Лечение Лечението зависи от причината. В повечето случаи диарията няма нужда от лечение и преминава сама. Кога да потърсим лекарска помощ:  Ако бебето ни дава признаци на обезводняване – нетипично малко сълзи, докато плаче, суха уста, малко урина в пелените Ако в изпражненията на дете или възрастен има гной или кръв Висока температура Черни на цвят изпражнения Болка в корема, която не преминава след изхождане Ако сме пътували скоро в чужбина и особено до неразвити страни Ако диарията не преминава повече от няколко дни  Какво да правим при диария:  Да увеличим приема на течности (вода) Да хапваме сухи храни с ниско съдържание на мазнини като препечени филийки, солети, сухи бисквити. Не бива да гладуваме Ако подозираме хранително отравяне, може да вземем активен въглен В аптеките се продават без рецепта медикаменти, които са създадени специално за разстройство. Разумно е да се консултираме с лекар или фармацевт, преди да ги пием  Прогноза и възможни усложнения В повечето случаи диарията не представлява заплаха за здравето и няма последици. Ако не се внимава и не се приемат достатъчно течности, диарията може да доведе до сериозно обезводняване, като особено застрашени са малките деца и възрастните хора. Ако диарията не премине за около седмица, задължително трябва да потърсим медицинска помощ. Връзки:  Diarrhea by Mayo Clinic When you have diarrhea by MedlinePlus – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Салмонелоза,"Други имена: Салмонела. Англ: Salmonella enterocolitis, Salmonellosis Какво е салмонелоза Салмонелозата е хранително отравяне с бактерии от вида салмонела. Салмонелозата най-често води до възпаление на стомаха и тънкото черво (гастроентерит). Причини, рискови фактори и превенция Бактериите салмонела живеят в множество топлокръвни животни, включително птици и кучета. Заразяването най-често става при консумация на недобре сготвена или сурова храна с птичи произход. Възможно е да се заразим още от мляко и млечни продукти. Недобре измити плодове и зеленчуци също могат да са причина за инфекцията Салмонелените бактерии се разпространяват в природата чрез изпражненията на болните животни. Лошата хигиена изобщо и при хранене може също да бъде причина за стомашно-чревна инфекция със салмонела. Инфекцията може да се пренася и от човек на човек например чрез общи прибори и т.н. Салмонелозата по-често засяга деца и възрастните хора, пътуващи до места с лоши хигиенни условия. Бактерията е доста разпространена в околната среда и хората с отслабена имунна защита страдат по-често от заболяването. Инфекцията е по-вероятна и след скорошен прием на антибиотици, защото тези лекарства унищожават и добрите бактерии в червата ни. При пътуване в страни или райони, където санитарните условия не са на ниво, е разумно никога да не ядем сурова храна, да пием бутилирана вода и да измиваме ръцете си и храната си винаги когато можем. Симптоми Симптомите зависят от разновидността на салмонелата, с която сме инфектирани. Има повече от хиляда вида салмонели. Доста от тях не водят до никакви симптоми и заболяването протича неусетно и е абсолютно безопасно. Инкубационният период на салмонелозата е между няколко часа и два дни. В повечето случаи, когато инфекцията е достатъчно силна, тя засяга стомаха и тънките черва. Това означава, че салмонелата причинява гастроентерит. Симптомите на заболяването могат да бъдат:  Болки и спазми в корема Гадене и повръщане Диария Повишена телесна температура и втрисане Главоболие Кръв в изпражненията (рядко)  Понякога салмонелозата може да доведе до обезводняване. Симптомите на обезводняване при децата са:  Намалено количество урина Суха уста, език и устни По-малко сълзи при плач Хлътнали очи Слабост и отпадналост Раздразнителност  Ако тези признаци са налице и в добавка забележите бледност на кожата, летаргичност или че крайниците са студени, незабавно потърсете медицинска помощ. Когато виждаме, че детето се обезводнява, но не можем да спрем процеса, също трябва да потърсим лекарска помощ. Колкото по-рано се спре обезводняването, толкова по-добре. Лечение В повечето случаи не се налага лечение на салмонелозата, а тя преминава сама за 4-7 дни. Основното през това време е да не допуснем обезводняване. Газираните напитки и натуралните сокове не са подходящи при диария и повръщане. Не прекалявайте с кафето, защото то е слаб диуретик, тоест води до изхвърляне на течности от организма. Ако стомахът се бунтува, възрастните могат да смучат парченца лед. За децата се препоръчват т.нар. рехидратиращи напитки, за които можете да попитате лекаря си или в аптеката. В общия случай това са разтвори на соли, подобни на тези, които ползват спортистите. Даването на една супена лъжица физиологичен разтвор на детето през 3-4 минути обикновено решава проблема с чувствителния стомах. Яжте по мъничко и само храни, които лесно се разграждат, като солети, банани, обикновени бисквити, препечени филии, солени бисквитки, ябълки, зеленчуци, картофи, ориз и т.н. Не яжте млечни продукти, мазни храни, месо, различно от пилешко, и изобщо тежки и трудно смилаеми храни. Почивайте на топло и не се движете много. При нужда лекуващият лекар може да предпише антибиотик и/или лекарства за спиране на диарията. Даването на антибиотик при салмонелоза не е винаги препоръчително, защото така понякога може да се удължи диарията. Причината за това е, че антибиотиците убиват в някаква степен и полезната чревна флора. В случай на сериозно обезводняване болният се включва на системи и течности се вливат венозно. Прогноза и възможни усложнения В повечето случаи салмонелозата не е опасно заболяване. Тя преминава без специфично лечение за около седмица. Инфекцията е донякъде опасна за бебета, малки деца и хора с отслабена имунна защита. Възможните усложнения са:  Обезводняване Преминаване на инфекцията в кръвта и оттам по други органи (рядко) Поява на реактивен артрит. Нарича се още синдром на Райтер и води до болки в ставите, болезнено уриниране и възпалени очи Пристъп на спастичен колит (вж. синдром на раздразненото черво), ако страдаме от състоянието по принцип Поява на временна лактозна непоносимост  Връзки:  Как да се предпазим от стомашно-чревни инфекции Salmonellosis by patient.co.uk – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Дискова херния,"Други имена: Дископатия, хернизация на междупрешленен диск. Англ: Herniated disk Какво е дискова херния Дисковата херния е състояние, при което меките части (хрущялите) между гръбначните прешлени са увредени и притискат нервите в гръбначния стълб. Състоянието често се нарича с малко по-общото име дископатия. Причини, рискови фактори и превенция Гръбначният стълб е канал, съставен от множество костни сегменти, наречени прешлени. Между прешлените има меки „шайби” (дискове), които позволяват на гръбнака да се движи. Във вътрешността на гръбнака се намират гръбначния мозък и нервите, които пренасят сигналите от мозъка до другите части на тялото. Дисковете между прешлените са изградени от меко вещество, подобно на желе, което е обвито в по-твърда съединителна тъкан. Когато обвивката на даден диск се пропука, мекото вещество може частично да изтече в канала на гръбначния стълб и да притисне нерв. Това притискане причинява симптомите на дисковата херния. По-често обвивката на междупрешленовите дискове се пропуква заради:  Нормално остаряване и изхабяване на дисковете с възрастта Вдигане на тежко от наведено положение с мускулите на гърба вместо с бедрените мускули Травми на гръбначния стълб Усукване и въртене на гръбначния стълб при вдигане на тежко Наследствени слабости или увреждания на гръбначния стълб  Дископатия се наблюдава по-често при хора на възраст и при наднормено тегло. Симптоми Много възрастни хора имат дископатия и не знаят за нея, защото за щастие състоянието доста често не проявява симптоми. Дисковата херния засяга предимно долната част на гръбнака (при кръста) и относително по-рядко врата. Най-разпространените симптоми на състоянието са:  Болка в крайниците Изтръпване и сковаване на крайник Слабост, която води до трудности да вдигаме тежко Болка или други неприятни усещания в рамото или врата или кръста  Лечение Обикновено медикаментозното лечение и физиотерапията значително подобряват състоянието и водят до възстановяване. Лекарствата, използвани за дископатия, са или за потискане на болката, или за успокояване на нервите. Физиотерапията се състои от упражнения, специално създадени за да облекчават симптомите на дисковата херния. Ако нищо друго не помага и състоянието е тежко, дисковата херния се лекува чрез операция. Това се налага доста по- рядко. Какво помага:  Да отслабнем, ако имаме нужда Да се движим и да не позволяваме на мускулите да отслабват, т.е. да не се залежаваме Да слагаме студен или топъл компрес за успокояване на болката Рехабилитация с минерална вода Плуване (когато състоянието не е изострено)  Прогноза и възможни усложнения При повечето хора, които се лекуват, дисковата херния повече или по-малко причинява само временни болки и двигателни затруднения. В редки случаи е възможно дископатията може да доведе до:  Непрестанна болка в крайник Слабост или дори загуба на двигателна способност на крайник Невъзможност да се контролира пикочния мехур или дейността на червата Т. нар. „седловидна анестезия”, при която се губи чувствителността на местата, които се допират до седлото при яздене – бедра, скротум и т.н. В този случай ще се наложи операция.  Връзки:  Дископатия от клиника по неврохирургия Пирогов Дискова херния – „СБАЛ – Гръбначен център” Училище за гръбнака – „СБАЛ – Гръбначен център” Exercises for herniated disc (video by HNS choices) – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Гестационен диабет,"Други имена: Диабет на бременността. Англ: Gestational diabetes Какво е гестационен диабет Гестационният диабет е захарна болест, която се проявява по време на бременността и изчезва скоро след раждането. Състоянието засяга около 10% жените и изисква незабавна реакция, защото е опасно. Ако забележите някои от симптомите, описани по-долу, веднага се обърнете към лекаря си. Причини, рискови фактори и превенция Хормоналните промени по време на бременността повлияват способността на тялото да контролира количеството на захарта в кръвта. Когато тази захар – глюкозата – е по-висока от нормалното, организмът се уврежда. Състоянието се нарича диабет или захарна болест. Диабетът на бременността обикновено се появява около 24-тата седмица. Какво точно го причинява, е неизвестно. Гестационен диабет се наблюдава по-често при:  Възраст над 25 години Наднормено тегло Семейна история на диабет Минала бременност, при която сме имали гестационен диабет Високо кръвно налягане  Разумното хранене и физическата активност по време на бременността намаляват риска от появата на гестационен диабет. Ако планирате забременяване и имате нужда, постарайте се да отслабнете, преди да заченете. Отслабване по време на бременността е силно непрепоръчително. Симптоми В повечето случаи гестационният диабет не проявява симптоми. Ето защо е важно и необходимо да се провежда измерване на кръвната захар по време на бременността. Когато гестационният диабет проявява симптоми, те могат да бъдат:  Сухота в устата Силна жажда Размазано зрение Умора Чести инфекции на кожата, пикочния мехур или влагалището Увеличено уриниране Отслабване, въпреки че се храним нормално Гадене и повръщане  Лечение Диабетът по време на бременността се лекува чрез диета, физическа активност и относително рядко с лекарства или инсулин. Важно е редовно да мерим кръвната си захар и да се следи развитието на плода. Какво помага:  Да научим повече за диабета Да научим как да се храним: какво е гликемичен индекс, кои храни са подходящи за нас, кога и какво трябва да ядем Да се движим и живеем активно. Леки, подходящи за бременни упражнения са силно препоръчителни Да следваме стриктно препоръките на лекаря си  Прогноза и възможни усложнения Повечето жени с гестационен диабет успяват да го контролират и раждат нормално. Често децата в тези случаи се раждат по-големи/по-тежки от средното, което може да създаде трудности при раждането и да се наложи цезарово сечение. Преждевременното раждане при гестационен диабет не е рядкост. Характерно за бебетата е също така в първите дни след раждането да страдат от хипогликемия, т.е. понижени нива на захар в кръвта. С възрастта те са по-заплашени да развият захарен диабет от тип 2 и/или да имат наднормено тегло. Ако гестационният диабет не се лекува, има слабо повишена вероятност бебето да почине преди или малко след раждането. Диабетът на бременността увеличава риска от високо кръвно налягане при майката и оттам от прееклампсия. Около 20% от жените, които възвръщат нормалното си тегло след бременността, развиват захарен диабет тип 2 между 5 и 10 години след раждането. Активният начин на живот и разумното хранене помагат да намалим вероятността за поява на болестта. Връзки:  Диабет от BGMedic.com Теория на храненето при захарен диабет - РЗИ Велико Търново What I need to know about Gestational Diabetes – EN Eating with a gestational diabetes basics by NHS Choices– EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Детска хиперактивност с дефицит на вниманието,"Други имена: Синдром на хиперактивност с дефицит на вниманието, хиперкинетично разстройство с нарушение на вниманието. Англ: Attention deficit hyperactivity disorder, Childhood hyperkinesis, ADHD Какво е синдром на хиперактивност с дефицит на вниманието Детската хиперактивност с дефицит на вниманието (ДХДВ) е много разпространено състояние, при което детето е прекалено активно, изпитва трудност да се съсредоточава и действа твърде импулсивно. С възрастта влиянието и проявите на състоянието намаляват, но рядко изчезват напълно. ДХДВ често води до ниско самочувствие, проблеми в общуването и лошо представяне в училище. Причини, рискови фактори и превенция Какво причинява синдрома на хиперактивност с дефицит на вниманието не е известно. Момчетата по-често страдат от ДХДВ от момичетата. Вероятно е пушенето и консумацията на алкохол и наркотици (вкл. марихуана) по време на бременността да увеличават риска от ДХДВ. Симптоми Децата по принцип са по-енергични и по-активни от възрастните. На свой ред способността за съсредоточаване се развива с годините и е повече от нормално децата да не могат да задържат вниманието си както възрастните. Откриването и диагностицирането на ДХДВ e дълъг и сложен процес и изкисва множество тестове и наблюдение от специалист в областта на детската психиатрия. Наличието на някои от долните признаци не означава непременно, че детето страда от ДХДВ. От време на време всички сме разсеяни, импулсивни или твърде ентусиазирани. Симптоми за детска хиперактивност:  Непрестанно мърдане, шаване и въртене, докато детето е седнало Ставане от стола без причина, когато се очаква да остане седнало Тича или се опитва да се катери в неподходящи за това моменти и среда Има проблеми да се занимава с нещо или да си играе тихо и спокойно Безспирно говорене  Симптоми за дефицит на вниманието:  Детето допуска елементарни грешки от разсейване Трудно му е да се организира Често не слуша (изобщо не забелязва), когато му се говори Лесно се разсейва Лесно забравя за ежедневни дейности или задължения Не обича или избягва дейности, които изискват дълго съсредоточаване и постоянство като например да пише домашни. Децата без ДХДВ го правят по други причини Детето често губи химикалки, играчки, тетрадки и всякакви други предмети  Симптоми за детска импулсивност:  Отговаря, преди въпросът да е завършен Прекъсва другите при говорене или при игра Изпитва трудности да изчаква реда си при игра, опашка и т.н.  Най-малко шест от тези симптоми трябва да са налични през повечето време и поне за шест месеца, за да има основание лекарят да потърси други признаци за разстройство на поведението. Съществуват повече от десет други заболявания и състояния, които много приличат на синдрома на хиперактивност с дефицит на вниманието. Най-често ДХДВ се съпътства от друго разстройство, например разстройство на настроението, паметта и научаването или пък наличието на тикове. Лечение ДХДВ се лекува с комбинация от медикаменти и психологическа помощ. Лекуващият лекар по своя преценка може да назначи медикаменти, които успокояват нервната система. Те не бива да се дават и приемат с лека ръка, но не трябва и да се отказва лечение на детето. Говорете с вашия лекар за нуждата от прием и възможните негативни последици. Какво друго можем да сторим:  Потърсете съдействие от учителя на детето си. Обяснете му ситуацията и какви мерки са необходими. Говорете често с него, за да се ориентирате как се представя детето ви в сравнение с другите деца в класа Отделяйте време за детето си, но в никакъв случай не поемайте неговата отговорност и не вършете неговите задължения. Домашните на детето ви са неговите домашни. То никога няма да се научи да пише, ако го правите вместо него, и никога няма да се научи да полага усилия, ако някой друг ги полага вместо него Създайте прост дневен план на детето и се погрижете то да го спазва. План означава поредност на действията, например: ставане –> измиване на ръцете и очите -> тоалетна -> измиване на ръцете и зъбите -> обличане -> оправяне на леглото -> закуска. Стремете се нещата да се случват по едно и също време всеки ден, т.е. например обяд в 13:30 ч. Намалете източниците на разсейване в средата на детето. Телевизорът не бива да работи, когато се пишат домашните, а екранът на компютъра трябва да бъде спрян, и т.н. Хранете детето здравословно и разнообразно Осигурете му разумна физическа активност. Училището на практика обездвижва децата и те трупат енергия, която трябва да намира отдушник Уверете се, че детето ви си ляга в нормално време и спи достатъчно. Децата имат нужда от много сън и ранно лягане Хвалете и поощрявайте доброто поведение и изпълнението на задачите и дневния план Не обърквайте детето с много или неясни правила. Никога не допускайте правилата на мама да са различни от правилата на татко и, разбира се, напълно различни от тези на баба и дядо. Правилата трябва да са само едни и да бъдат прости и ясни. Детето трябва да ги разбира и да му е обяснено защо всяко правило е важно и на каква цел служи правилото. „Защото така трябва” не е подходящ отговор за деца  Прогноза и възможни усложнения Детската хиперактивност с дефицит на вниманието често води до изоставане в училище, ниско самочувствие и емоционална нестабилност. Децата с ДХДВ се нараняват по-често от другите. С възрастта, ако за детето се полагат съответните грижи, състоянието отслабва и не води до сериозни последици. Синдромът на хиперактивност с дефицит на вниманието е хронично разстройство и рядко изчезва напълно, но човек може да се научи да се справя с него и да има нормален живот. Алберт Айнщайн, Моцарт и Уинстън Чърчил са имали ДХДВ… При деца с ДХДВ, оставени без грижа и надзор, са наблюдават по-често следните проблеми:  Наркомания и алкохолизъм Проблеми със закона Трудности на работното място и изобщо в социалната интеграция  Връзки:  Attention Deficit Hyperactivity Disorder by Mayo Clinic – EN Children and Adults with Attention-Deficit/Hyperactivity Disorder – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Рахит,"Други имена: Детска остеомалация. Англ: Rickets Какво е рахит Рахитът е заболяване, при което костите на бебетата са по-слаби и по-меки заради липса на витамин D, калций или фосфати. Рахитът е много рядко срещано състояние. Причини, рискови фактори и превенция Почти винаги рахитът се дължи на недостиг на витамин D, който е необходим на организма, за да усвоява и използва калция и фосфатите в организма. Твърдата (неорганичната) част на костите е калциево-фосфатната сол. В редки случаи рахитът може да се дължи на генетични причини, на бъбречни или чернодробни проблеми. Витамин D се синтезира върху кожата под действие на слънчева светлина. Ето защо най-често от рахит страдат деца, които не получават достатъчно слънце. Имайте предвид, че бебетата не бива да се излагат много на слънце, защото кожата им е по-чувствителна! Имайте предвид, че през зимните месеци – приблизително от Октомври до Март – слънцето в България е твърде ниско и ние не синтезираме vit D в кожата си. Говорете с лекаря си, ако бебето ви се ражда през зимата. Понякога рахитът се дължи на недостиг на витамин D в кърмата или храната на бебето. Кърмата принципно е бедна на витамин D и затова лекарите често предписват капки с този витамин на деца, които се хранят основно с кърма. Симптоми Изключително трудно е рахитът да се забележи рано. Някои от типичните му симптоми са:  Забавен растеж Болка в ръцете, краката, гръбнака или таза Забавена поява на зъбките Понижен мускулен тонус (т.е. загуба на сила) Наличие на кариеси и/или дупки в зъбния емайл Скелетни изкривявания например на гръбнака (кифоза, сколиоза) или на краката  Рахитът се диагностицира чрез тестове на кръвта и урината, рентгенови снимки и при преглед от лекар, който установява твърдостта на костите и евентуално наличието на болка при натиск. Лечение Рахитът се лекува лесно чрез прием на витамин D и евентуално на калций или фосфати. Ако причината за рахита е метаболитно или генетично заболяване, лечението ще бъде свързано с тези проблеми. В редки случаи се налагат шини или хирургическа намеса за отстраняване на костни деформации. Какво помага:  Диета, богата на витамин D, калций и фосфати  Прогноза и възможни усложнения Рахитът е изключително рядко срещано заболяване, което в повечето случаи бива излекувано за няколко седмици чрез увеличен прием на витамин D и минерали. Връзки:  Rickets by Better health channel - EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Деменция,"Англ: Dementia Какво е деменция Деменцията е увреждане на мозъка, което засяга паметта, речта, мисленето, концентрацията и поведението. Деменцията не е заболяване само по себе си, а е по-скоро синдром или резултат на такова. Тя не е нормална част от процеса на стареене, въпреки че се среща предимно при възрастни хора. Деменция буквално означава „извън ума си”. Причини, рискови фактори и превенция Деменцията се дължи на някакво увреждане на части от мозъка. Най-често причината за нея е болест на Алцхаймер. Други възможни причини са:  Мозъчни удари. Нарича се васкуларна, мултиинфарктна или съдова деменция. В повечето случаи тя се дължи на серия от почти незабележими инфаркти, при които малки части от мозъка загиват. Инфаркт се нарича умирането на клетки и тъкани поради липса на кислород Заболявания на нервните клетки като болест на Паркинсон или множествена склероза Увреждане на мозъка заради натрупване на протеини в нервните клетки. Състоянието е известно като деменция на Леви (Lewy bodies dementia, LBD) Заболявания водещи до гъбест вид на мозъка като болест на Кройцфелд-Якоб, луда крава и Куру (спонгиформени енцефалопатии) Инфекции, отравяния и травми на мозъка Рак на мозъка Дългогодишна всекидневна консумация на алкохол  По-често от деменция страдат хора с наднормено тегло, високо кръвно налягане и висок холестерол, диабетиците и пушачите. Симптоми Признаците на деменцията най-често са:  Проблеми с паметта Проблеми с говора, трудност да се намерят думи Проблеми с координацията и движението Неестествени трудности при взимане на решения и планиране Дезориентация и евентуално загубване на абсолютно познати места Неспособност да се разсъждава и да се решават по-сложни логични проблеми Загуба на интерес към нещата, които преди са ни били интересни и са ни радвали Промени в съня Параноя Халюцинации  Лечение В повечето случаи деменцията е необратимо увреждане на мозъка и не може да се излекува. За нещастие обикновено деменцията се развива и с времето състоянието се влошава, както е например при болестта на Алцхаймер, която е причина за повече от половината случаи на деменция. Някои медикаменти могат да забавят развитието на състоянието или да облекчат симптомите, но ефектът им не е голям. Какво помага:  Физическата активност Натоварването на мозъка с игри и други интелектуални занимания Отказване на цигарите и спиране на консумацията на алкохол Отслабване, ако е необходимо Създаването на вечерен ритуал, който да успокоява страдащия от деменция преди лягане. Често поведението на хората с деменция се влошава вечер. Ето защо е добре да не се спи следобед и да не се пие кафе освен сутрин Оставянето на бележки за напомняне Съставянето на прости списъци с ежедневни задачи Опростяване на средата, например в чашата да стои само една четка за зъби Слушането на успокояваща музика Разговори с болния. Трябва да се говори бавно и с прости думи Оставяне на светнати лампи през нощта, за да се намали рискът от падане. Деменцията често води до нощно будене  Деменцията измъчва и натоварва емоционално и психически не само страдащия от нея, но и тези, които се грижат за него. Общуването с хора, които са преживели или преживяват същото предизвикателство, може много да ни помогне да се справим достойно. Вижте страницата на гражданско сдружение „Алцхаймер-България”. Прогноза и възможни усложнения Деменцията най-вероятно ще се влошава. В крайните фази на състоянието човекът няма да е способен да се грижи за себе си дори в най-елементарния смисъл на думата. Добре е да помислим какво ще правим тогава, защото е напълно възможно от един момент нататък да не можем да се грижим за болния. Страдащите от деменция често:  Забравят да се хранят и да пият течности, което води до недохранване и цялостно отпадане Имат халюцинации и/или делюзии (т.е. твърда вяра в несъществуващи неща) Забравят да приемат лекарствата си с всички последици от това Имат сериозни проблеми с личната хигиена Не спят добре, т.е. страдат от безсъние Изпитват трудности при общуване  Връзки:  Алцхаймер-България Caring for a person with dementia – EN Vascular dementia by Mayo clinic – EN Lewy bodies dementia – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Червен вятър и целулит,"Други имена: Еризипел, червенка. Англ: Cellulitis, Erysipelas Какво е червен вятър Червеният вятър е повърхностно възпаление на кожата. Лекарите го наричат еризипел. То е вид целулит. Целулит е медицинският термин за бактериална кожна инфекция. На български език същата дума описва и т.нар. портокалова кожа, която се дължи на подкожни мазнини. Двете са напълно различни. Еризипелът не е импетиго макар че и двете състояния са повърхностни кожни инфекции. Причини, рискови фактори и превенция Кожните бактериални инфекции най-често се дължат на стафилококови или стрептококови бактерии. Инфекцията става възможна, когато на кожата има раничка (например порязване или ухапване от насекомо), която позволява на бактериите да проникнат в нея. Имунната система успешно спира тези бактерии. Ето защо целулитът и повърхностната му форма – червеният вятър – обикновено се проявяват при отслабена имунна система. Симптоми Симптомите на кожните инфекции са:  Зачервяване, поява на обрив Сърбеж Болка Мехури и/или подуване  Понякога инфекцията може да е съпътствана от треска и повишена телесна температура, изпотяване, болка в мускулите, отпадналост и умора. Лечение Бактериалните инфекции се лекуват с антибиотици. Тези обикновено се прилагат под формата на мазила. Поддържането на кожата чиста и суха помага инфекцията да премине по-бързо. Прогноза и възможни усложнения В повечето случаи целулитът преминава за седмица или малко повече при лечение с антибиотик. При червен вятър на кожата ѝ трябват няколко седмици, за да възвърне нормалния си вид. Лющенето от засегнатите места е нормално. При хора със силно отслабена имунна защита инфекцията може да се разпространи из тялото. Това е много опасно. Почувствате ли се внезапно зле, потърсете незабавно лекарска помощ. Връзки:  Cellulitis by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Ендометрит,"Други имена: Възпаление на ендометриума. Англ: Endometritis Какво е ендометрит Ендометрит означава възпаление на лигавицата на матката. Състояние понякога се бърка с ендометриоза, но двете са различни заболявания. Често ендометритът е съпътстван от възпаления на маточните тръби, влагалището и т.н. Причини, рискови фактори и превенция Възпалението на лигавицата на матката, наречена ендометриум, се дължи на инфекция. Обикновено става дума за бактериална инфекция, но възпалението може да се дължи и на вируси, паразити или гъбички. Най-честите причини за такава инфекция са:  Полово преносими болести Следоперативна инфекция при раждане с цезарово сечение (постпартум ендометрит) Кюретаж, т.е. премахване на ендометриална тъкан чрез изстъргване  Симптоми Най-често ендометритът се проявява чрез:  Подуване ниско в коремната област Нетипично кървене или течение Проблеми с ходенето по-голяма нужда, например запек Повишена телесна температура, треска Отпадналост, прилошаване Болка ниско в корема  Лечение В повечето случаи ендометритът се дължи на бактериална инфекция и затова се лекува с антибиотици. Винаги трябва да изпиваме цялата ни предписана доза антибиотик, това е много важно. Ако възпалението е причинено от полово преносима болест, трябва да се лекува тя. Сексуалните ни партньори често ще трябва да бъдат проверени и вероятно също лекувани. Прогноза и възможни усложнения Почти винаги ендометритът може да се излекува медикаментозно и не причинява трайни негативни последици. Ако възпалението на лигавицата на матката не се лекува, то може да доведе до опасни последици като:  Безплодие Образуване на торбички, пълни с гной (абсцеси) Разпространяване на инфекцията до други части на тялото Отравяне на кръвта (сепсис)  Връзки:  Endometritis by the US National Library of Medicine – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Епилепсия,"Англ: Epilepsy Какво е епилепсия Епилепсията е състояние, при което понякога мозъчната активност става твърде интензивна. Това води до припадъци и гърчове, наричани апоплектичен удар. Епилепсията е заболяване на нервните клетки в мозъка. Причини, рискови фактори и превенция Какво причинява епилепсията не се знае. Понякога травми на главата, мозъчен удар, инфекция, болест на Алцхаймер или друго увреждащо мозъка влияние може да са причина за епилепсия (нарича се симптоматична епилепсия). Най-често епилептичните припадъци започват между 5-ата и 20-ата година от живота ни. Симптоми Епилептичните припадъци могат да бъдат много различни. При някои хора се наблюдава само период на „изключване” и вторачване, при други може да имаме загуба на съзнание и интензивни гърчове. Симптомите на епилепсията зависят от нейния вид. Лечение Епилепсията се лекува с медикаменти, които потискат мозъчната активност. Наричат се антиконвулсанти. Понякога епилепсията се лекува чрез хирургическа намеса, ако причината за заболяването позволява. Лекарствата за епилепсия са силни и имат много странични ефекти, някои от които изключително опасни. Задължително информирайте лекаря си за:  Алергии към някакви лекарствени вещества Ако приемате каквито и да било лекарства или хранителни добавки. Уведомете го за лекарства, които сте спрели да пиете наскоро Какви други заболявания имате Ако имате непоносимост към лактоза Ако сте бременна. Много от лекарствата за епилепсия водят до дефекти у новородените Попитайте лекаря си дали можете да шофирате, да плувате и да работите с машини.  Задължително прочетете внимателно листовката на лекарствата за епилепсия, които ви е предписал лекуващият лекар. Следете за странични ефекти и запазете листовките за консултация. Известно е, че някои фактори могат да предизвикат епилептичен припадък:  Менструация Пропуснато хранене Силни и ярки мигащи светлини Интензивен и/или силен шум Силен стрес Период на недоспиване или безсъние Алкохол и наркотици  Стил на живот Епилепсията в повечето случаи е доживотно състояние, което може да се контролира и лекува. Епилепсията изисква промени в стила на живот. Какво помага:  Наспивайте се. Научете повече за хигиената на съня Не пийте алкохол и не приемайте наркотици Пазете се от стрес. Живейте максимално спокоен живот, избягвайте силните емоции Хранете се балансирано и здравословно Слушайте лекаря си и приемайте лекарствата отговорно Не пренатоварвайте мозъка си чрез силни и ярки светлини и цветове, силен шум, твърде продължителна работа с компютър. Пазете се от интелектуално или емоционално изтощение Научете колкото можете повече за епилепсията, вида на вашите припадъци и лекарствата, които поемате. Носете в чантата или портфейла си лесна за намиране информация за заболяването ви и инструкции за непознатите, които биха ви помогнали, ако имате припадък на обществено място  Изключително разумно е хората около вас да знаят, че страдате от епилепсия, и да бъдат научени какво да правят, ако имате припадък в тяхно присъствие. При епилептичен припадък най-важното е:  Да се засече колко е неговата продължителност Да се обадим на телефон 112 и да извикаме бърза помощ. Продължителните епилептични припадъци са заплаха за живота Да пазим припадналия да не се нарани Да поставим нещо меко (например дрехата си) под главата му, за да не я удря. По възможност припадналия трябва да се постави на една страна за да не се задуши от слюнка („пяната” по устата) или от гълтане на езика.-Последното може да се предотврати и като се повдигне долната челюст в областта на двата нейни ъгъла до шията съчетано с извиване на главата назад. Не бива да се опитваме да ограничим гърчовете, нито да опитваме да „събуждаме” припадналия особено с болка /напр. щипане или шамари/-засилва се мозъчната активност, а оттам и интензивността на гърчовете След преминаването на гърчовете да се уверим, че дишането не е възпрепятствано Да вдъхнем спокойствие и увереност на припадналия, когато започне да идва на себе си, и да му помогнем да се осъзнае. След гърч човекът е винаги дезориентиран и дори напълно неадекватен за известно време и има следприпадъчно главоболие. Напълно нормално е пострадалия да не помни нищо веднага след припадъка  Прогноза и възможни усложнения Някои видове епилепсия при децата изчезват след около 20-ата година. Понякога, когато причината за заболяването е известна и може да се отстрани чрез хирургия или нещо друго, човек оздравява напълно. В повечето случаи обаче епилепсията е състояние за цял живот. Обикновено усложненията на заболяването са свързани с припадъците. По време на припадък ние може да се нараним (от падане, сблъсък при шофиране и т.н.) или да „вдишаме” храна или течност. Второто води до аспирационна пневмония. При неовладян пристъп човек може да остане в продължителна кома и в крайна сметка да загине от развитие на дихателна и сърдечно-съдова недостатъчност. Страничните ефекти на лекарствата за епилепсия също могат да доведат до усложнения. Връзки:  How to handle seizures (video) – EN Epilepsy by NHS Choices – EN Epilepsy by cdc.gov – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Енкопреза,"Англ: Encopresis, Soiling Какво е енкопреза Енкопреза се нарича дефекация при деца, които са научени да ходят до тоалетната по голяма нужда. Цапането на гащите може да става несъзнателно, ала може и децата да разбират какво се случва, но да не предприемат нищо. Причини, рискови фактори и превенция Най-често енкопрезата се дължи на запек. Покрай натрупалите се в червата и ректума твърди изпражнения преминава течна фекална маса, която цапа гащичките. Други възможни причини за изпускане при децата са:  Започнало твърде рано приучване на тоалетни навици Липса на хигиенни навици Емоционални травми или психични проблеми  Симптоми Най-често проблемът се открива по зацапаното бельо. Често това е съпътствано със запек и голямо количество изпражнения, когато детето все пак посещава тоалетната. Понякога децата крият кога им се ходи по голяма нужда. Лечение Най-често енкопрезата се лекува чрез създаване на хигиенни навици и спазване на график за ходене до тоалетната. Детето трябва да бъде научено веднага да търси тоалетна, ако червата му дават сигнал за това, а не да стиска, защото си играе например. Лекар може да предпише медикаменти, които улесняват изхождането. Не давайте на деца лаксативи и подобни без лекарско предписание. Запекът може да се дължи на диета, бедна на фибри, или на недостатъчен прием на течности. Ако енкопрезата се дължи на констипация, е добре да научим повече за този проблем. Когато изпускането не се дължи на запек, ще е необходима медицинска помощ, за да се открие причината. Лечението ще зависи от причината. Прогноза и възможни усложнения Почти всички деца се справят с проблема, когато им се помага. Енкопрезата води до чувство за срам, вина, ниско самочувствие и прочие неприятни усещания, които увреждат детската психика. Много е важно родителите да подхождат с разбиране към проблема и да подкрепят детето, вместо да му се карат. Връзки:  Encopresis by Boston children’s hospital – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Заушка,"Други имена: Епидемичен паротит, свинка. Англ: Mumps, Epidemic parotitis Какво е заушка Заушката е инфекциозно вирусно заболяване, което засяга слюнчените жлези. Болестта се нарича още епидемичен паротит. Ваксинацията срещу заушка е задължителна в България и е част от т.нар. MMP ваксина (срещу морбили, паротит и рубеола). Причини, рискови фактори и превенция Епидемичният паротит се дължи на инфекция със заушка вирус. Вирусът обикновено засяга околоушните (паротидните) слюнчени жлези. Инфекцията се предава чрез слюнката. Достатъчно е да вдишаме миниатюрните капчици, които болният отделя, когато кашля или киха, за да се заразим. Можем да се заразим и от обща посуда. Като цяло заушката е изключително заразна. Симптоми Заушката се разпознава лесно по подутите слюнчени жлези, които водят до характерно издуване на бузите. Освен това заболяването причинява:  Повишена телесна температура, втрисане Липса на апетит Главоболие Отпадналост Болка при дъвчене и преглъщане  Относително рядко болният от заушка може да няма никакви симптоми. Лечение Няма специфично лечение за заушка. При необходимост лекар може да предпише медикаменти за контрол на температурата и облекчаване на болката. Какво помага:  Гаргара със солена топла, но не гореща вода Да приемаме течности Да почиваме Да ядем течна или мека храна, която не изисква много дъвчене и лесно преминава през гърлото Да слагаме студени или топли компреси на врата Избягвайте кисели храни, които водят до обилно слюноотделяне  Заушката е силно заразна. Ако подозирате, че вие или детето ви има заушка, предупредете лекаря си, преди да идете при него, за да не стоите дълго в чакалнята с други хора. Поставянето на болните под карантина е препоръчително. Прогноза и възможни усложнения Заушката е леко заболяване, което преминава само за около 7-10 дни дори когато са засегнати други органи като тестисите. Причината ваксинацията срещу заушка да е задължителна в развитите страни е, че епидемичният паротит е възможно да се разпространи из органите на тялото, което в редки случаи може да има тежки последици като стерилитeт, оглушаване, възпаление на мозъчните обвивки или панкреаса. Ако всички деца изкарат заушка, сериозно увредените съвсем няма да са малко на брой, макар и статистическата вероятност от увреждане да е ниска. Връзки:  Заушка в сайта на ПУИ „Асен Киселинчев” гр. Долни Дъбник Имунизационен календар на РБ Mumps by cdc.gov – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Ентеробиоза,"Други имена: Острица, оксиуриаза. Англ: Pinworms, Enterobiasis Какво е ентеробиоза Ентеробиозата е вид глисти, които живеят в тънките черва. Заболяването, което е напълно лечимо, се нарича още острица. То засяга предимно децата, но за щастие като цяло не е опасно. Причини, рискови фактори и превенция Ентеробиозата се дължи на инфекция с паразити на име Enterobius vermicularis. Наричани още острици, те са малки бели червейчета с дължина от 5 до 13 милиметра. Женските червеи снасят яйцата си в областта на ануса, откъдето най-често започва разпространението на болестта при децата, защото се появява сърбеж и при разчесване яйцата преминават по ръцете и най-вече под ноктите. Заразяването става още чрез ядене на замърсена с яйца на паразита храна или вода, пипане на инфектирани предмети, заради мръсни ръце и т.н. Остриците лесно се предават от човек на човек и затова са най-често срещата форма на глисти. Симптоми Ентеробиозата често няма симптоми. В случаите, когато такива има, те са:  Сърбеж в областта на ануса, където червеят снася яйцата си Недоспиване и/или изнервяне заради сърбеж през нощта Сърбеж във вагината при момичета (ако червей проникне там) Рядко може да се наблюдава гадене, загуба на тегло или болка в коремната област  Потърсете лекар, ако детето ви се оплаква от сърбеж в областта на ануса. Лекарят може да ви инструктира да вземете проби от ануса на детето за изследване. Това се прави с прозрачна лепенка, която се слага и маха нежно около въпросното място веднага след ставане (преди всяко друго действие). По лепенката ще полепнат яйца на острици, които после могат да бъдат разпознати. Тестът най-често се прави три поредни сутрини. Лечение Ентеробиозата се лекува чрез антипаразитни медикаменти. Лекарствата са ефективни срещу излюпените червеи, а не срещу яйцата им. Затова често втора доза медикаменти се пият две седмици след първата. Какво помага:  Почиствайте ежедневно тоалетната дъска и чиния, за да спрете разпространението на глистите Перете спалното бельо поне два пъти седмично Не давайте да детето си да се чеше и пипа в областта на ануса Мийте му ръцете (особено под ноктите) най-малко след ходене до тоалетната и преди хранене  Прогноза и възможни усложнения Заболяването е напълно лечимо. В редки случаи при момичета и жени паразитът може да навлезе в тялото през вагината и да предизвика възпаление на матката или яйцепроводите (тазова възпалителна болест). Връзки:  Ентеробиоза и жиардиаза от РЗИ „Велико Търново” Enterobiasis (also known as Pinworm Infection) by cdc.gov – EN Handwashing: Clean Hands Save Lives by cdc.gov – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Ендометриоза,"Англ: Endometriosis Какво е ендометриоза Вътрешната страна на матката е покрита от тъкан, която се нарича ендометриум. Когато такава тъкан израсне някъде извън матката, състоянието се нарича ендометриоза. Състоянието е относително често срещано и може да има неприятни последици. Ендометриозата не е рак. Ендометриозата понякога е съпътствана от аденомиоза. Аденомиозата е израстване на ендометриална тъкан в мускулните стени на матката. Причини, рискови фактори и превенция Какво води до растеж на клетки от лигавицата на матката извън този орган, не е изяснено. В повечето случаи ендометриозата води до израстъци по стените на тазовата кухина, яйчниците, пикочния мехур, червата и ректума (т.е. края на дебелото черво). Изключително рядко ендометриална тъкан може да израсне по по-далечни части на тялото. Ендометриозата се среща по-често при жени, които никога не са раждали, както и при чести инфекции на пикочния мехур, ректума, матката или влагалището. Симптоми Клетките, изграждащи лигавицата на матката, реагират на хормоните, отделяни от яйчниците по време на менструацията. Тези хормони стимулират ендометриалната тъкан да се подменя чрез отделяне и изхвърляне на повърхностния слой клетки. Хормоните влияят по същия начин на ендометриалните клетки, израснали извън матката, стимулирайки ги да се лющят и изпадат от мястото си. Когато ендометриозата има симптоми, те най-често са:  Болка по време на менструацията, която понякога започва дни по-рано като отделни спазми Засилено кървене по време на менструацията или кървене между периодите на менструация Болка при ходене до тоалетната по голяма или малка нужда Болка при секс Невъзможност да се забременее  Лечение Ендометриозата се контролира чрез болкоуспокояващи и хормонална терапия, която да потисне процеса на отделяне и изхвърляне на клетки. За съжаление медикаментите не премахват израсналата вече тъкан. Начинът това да стане е хирургическа намеса. Тежките случаи на ендометриоза изискват премахване на яйчниците, матката и яйцепроводите. Такава процедура се нарича хистеректомия. Прогноза и възможни усложнения За щастие в повечето случаи ендометриозата не проявява симптоми и не причинява сериозни проблеми. Лечението при леките форми на заболяването обикновено има задоволителен ефект. Ендометриозата често затруднява забременяването, а понякога го прави и невъзможно. Понякога този проблем може да се реши чрез ин витро оплождане вместо чрез хирургическа намеса. Много рядко ендометриозата може да доведе до рак. Връзки:  Endometriosis.org – EN Endometriosis by womenshealth.gov – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Езофагит,"Други имена: Възпаление на хранопровода. Англ: Esophagitis esophagus inflammation Какво е езофагит Езофагит означава възпаление, инфекция или силно раздразнение на хранопровода. Хранопроводът е тръбата, по която храната преминава от устата в стомаха. Причини, рискови фактори и превенция Езофагитът може да се дължи на различни причини:  Рефлуксен езофагит. Той се дължи на увреждане на лигавицата на хранопровода от идваща от стомаха киселина. Това се случва заради заболяване, известно като гастроезофагеална рефлуксна болест (ГЕРБ) Еозинофилен езофагит. Това е вид алергична реакция, най-често към храна. Еозинофилите са вид имунни клетки, които причиняват възпалението на хранопровода Инфекциозен езофагит. Той се дължи на заразяване на хранопровода с бактерии и по-рядко с вируси или гъбички.  Възпаление на хранопровода се наблюдава по-често при пушачи и хора, които консумират алкохол. Хранопроводът може да бъде раздразнен и от някои медикаменти, както и при радиационна терапия и от повръщане. Симптоми Симптомите на езофагита са:  Трудности при преглъщане и преминаване на храната до стомаха Болка в гърдите Парене зад гръдната кост Връщане на храна от хранопровода в устната кухина (регургитация) Болки в гърлото  При бебетата езофагитът се проявява като нежелание да се хранят. Лечение Възпалението на хранопровода се лекува според причините за него. Така например инфекциите се лекуват с антибиотици или антигъбични препарати, а рефлуксният езофагит се лекува с медикаменти за киселини. Какво помага:  Избягвайте храни, които водят до киселини Не се навеждайте скоро след като сте се хранили Не лягайте веднага след хранене Откажете цигарите  Прогноза и възможни усложнения В повечето случаи заболяванията, които водят до възпаление на хранопровода, могат да се лекуват. Нелекуваният езофагит може да доведе до:  Стесняване на хранопровода Увреждане на лигавицата на хранопровода от киселини (Barrett’s esophagus). Това увреждане увеличава риска от рак на хранопровода  Връзки:  Гастроезофагеална рефлуксна болест (ГЕРБ) от BGMedic.com Barrett’s esophagus – EN Infectious esophagitis – EN Eosinophilic esophagitis by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Едра шарка,"Други имена: Вариола. Англ: Smallpox, Variola Какво е едра шарка Едрата шарка е нелечимо и често смъртоносно вирусно заболяване. Вследствие на повсеместна международна ваксинация след многогодишни усилия през 1980 година едрата шарка е обявена за изтрита от лицето на земята. Заболяването се нарича още вариола на името на вируса, който я причинява. Причини, рискови фактори и превенция Едрата шарка се дължи на инфекция с вариола вирус. Вирусът бива два вида, известни като Variola major и Variola minor. Първият вирус е изключително опасен и инфекцията с него е убивала от 20 до 40% от заболелите. Едрата шарка се е предавала основно от човек на човек. Инфектирането от общи предмети или от вируси във въздуха е по-трудно. Срещу едрата шарка съществува ваксина, която вече не се прилага. Ваксината съдържа жив вирус, който е много подобен с този на едрата шарка, и в редки случаи е имала неприятни странични ефекти. Ето защо, докато няма случаи на едра шарка, потенциалните отрицателни последици от ваксинацията са по-големи от ползата. Правителствата на развитите страни притежават резерви от ваксина за вариола. В случай на възобновяване на заболяването и ваксинацията ще се възобнови. Симптоми Едрата шарка има инкубационен период между 7 и 17 дни. Симптомите обикновено се появяват в края на втората седмица след инфекцията. Те са:  Повишена телесна температура, втрисане Главоболие Сериозна отпадналост Силна болка в гърба Възможно е да има гадене и повръщане  След няколко дни започва да се наблюдава плосък червен обрив, започващ от лицето и ръцете, който после се разпространява по цялото тяло. След ден-два обривът се превръща в мехури, пълни с бистра течност, която се превръща в гной. Мехурите започват да се пукат и гнойта да изтича. Едрата шарка оставя белези и потърпевшите често са били обезобразени. Обривите и мехурите могат да засягат и лигавиците на носната кухина, и устната кухина. В този случай мехурите бързо се пукат и остават рани. Днес повечето лекари няма да различат ранните симптоми на едрата шарка, защото не са виждали никога заболяването. Лечение Едрата шарка не се лекува. При евентуален случай на заболяване болният ще бъде изолиран, за да се спре разпространението на болестта. Последният известен случай на едра шарка според Световната здравна организация е през 1977 г. в Сомалия. Ваксината, дадена на инфектирал се вече човек, може да му спаси живота и да ускори възстановяването. Прогноза и възможни усложнения Прогнозата на едрата шарка е покъртително лоша. Най-малко един от всеки пет болни ще умре, като бебетата до една годинка, бременните, по-възрастните и хората с отслабена имунна защита са много по-заплашени. Много от оцелелите в миналото са имали белези по лицето и ръцете и мнозина са били буквално обезобразени. Връзки:  Frequently asked questions on smallpox by the World health organization - EN Smallpox overview by cdc.gov - EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Ебола вирусна инфекция,"Други имена: Ебола хеморагична треска. Англ: Ebola virus disease (EVD), Ebola hemorrhagic fever (EHF) Какво е ебола хеморагична треска (ЕХТ) Ебола е вирус, който засяга хората и някои видове маймуни. Заболяването протича много тежко и твърде често е смъртоносно. Хеморагичен означава, че вирусът предизвиква кървене. Причини, рискови фактори и превенция ЕХТ се дължи на инфекция с вируса ебола. Заболяването се среща предимно в Африка. Човек може да се зарази по два начина:  От животно при контакт с кръв или други животински телесни течности и изпражнения От човек, който вече има симптоми. Вирусът се пренася най-вече чрез телесни течности като слюнка, урина, кръв, кърма, сперма и прочие, а също и чрез изпражнения  Вирусът лесно прониква в тялото през носа, устата и очите. Затова можем да се заразим от завивки, общи дрехи и т.н., както и от игли и друго медицинско оборудване. За щастие вирусът ебола не се пренася от комари или други паразити, нито се разпространява чрез вода, въздух или храна. Когато пътуваме в страни, където има случаи на ЕХТ, ние трябва да избягваме областите, където има епидемични огнища, да не ядем дивечово месо (особено маймунско), да си мием ръцете често и да не докосваме останките на хора, починали от ебола. Сексът с инфектиран партньор е много сигурен начин да се заразим. Колкото е по-напреднала болестта, толкова е по-заразен човек. Симптоми Ако човек не развие симптоми до 21 дни след контакт с инфектиран от ебола, той няма да се разболее изобщо. Симптомите на ебола са типични за остра вирусна инфекция:  Повишена телесна температура (над 38°С), втрисане Болки в мускулите Силно главоболие Отпадналост Болки в гърлото Стомашни болки Диария Повръщане Обриви  С развитието на болестта се появява кървене първо от очите и от рани, ако има такива. В последния етап на ЕХТ се наблюдава кървене от ушите, устата, ректума и носа. Това е съпътствано и от вътрешни кръвоизливи. Лечение Ебола не се лекува. На болния се дават течности, помага му се да диша и му се влива кръв, ако се налага. Хората с ебола трябва да бъдат изолирани, за да се спре разпространението на болестта. Засега одобрена ваксина за ебола няма. В процес на клинично изпитване е ваксина разработена от американската компанияMerck (MSD), която дава чудесни резултати. Прогноза и възможни усложнения Повече от половината хора, заразили се с вируса ебола, умират. При някои огнища на епидемия в Африка смъртността надхвърля 70% от случаите на инфекция. Изкаралите ЕХТ се възстановяват бавно и трудно. Някои от тях получават усложнения като:  Загуба на коса Хепатит Очни възпаления и инфекции Главоболие  Инфекцията с ебола води до развиване на имунитет, който трае около 10 години. Вирусът живее в семенната течност месеци след оздравяването. Ето защо след като сме прекарали ебола, три месеца трябва или да се въздържаме от секс, или да ползваме презерватив. Връзки:  Ebola by cdc.gov – EN Up to date ebola map – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Жълтеница,"Англ: Jaundice, Icterus Какво е жълтеница Жълтеница се нарича пожълтяването на кожата и бялата част на очите, дължащо се на натрупване на багрилото билирубин в организма. Жълтеницата не е заболяване самò по себе си. Тя е симптом наили частот някакво заболяване или състояние. Често срещаната при новородени бебешка жълтеница е разгледана отделно. Причини, рискови фактори и превенция При разрушаването на остарелите червени кръвни клетки в черния дроб се отделя багрило на име билирубин. Когато билирубинът се натрупа в организма, бялата част на очите и кожата пожълтяват. Най-честите проблеми, които могат да доведат до натрупване на билирубин, са:  Проблеми с черния дроб, напр. цироза Инфекция с някой от видовете вирусен хепатит Чернодробна паразитна инфекция Отравяне Камъни в жлъчката или холецистит (възпаление на жлъчката) Възпаление на жлъчните пътища (холангит) Някои медикаменти Заболявания на кръвта Рак на панкреаса, жлъчния мехур, жлъчните пътища, черния дроб Някои генетични заболявания като синдром на Гилбърт ухапване от отровни змии малария и др.  Симптоми Жълтеницата води до ясно забележимо пожълтяване на кожата и бялата част на очите (склерите). Лигавицата в устната кухина също може да добие жълт цвят. Освен това урината потъмнява, а изпражненията добиват цвят на глина Ако натиснем нежно носа или челото, кожата ще се оцвети в жълто в случай на жълтеница. Ако кожата само леко избледнява при натиск, човек няма жълтеница. Лечение Жълтеницата е симптом на друго заболяване. Лекува се причината за натрупването на билирубина Прогноза и възможни усложнения Прогнозата зависи от причината за жълтеницата и доколко тя може да се излекува. Билирубинът в много големи количества уврежда мозъка, защото се натрупва в нервната тъкан. Ако нивата му са изключително високи (кожата е ярко жълта за дълго време), е възможно да предизвика церебрална парализа, глухота и увреждане на мозъка, наречено керниктер (ядрена жълтеница). Връзки:  Жълтеница при новороденото от BGMedic.com Хепатит от BGMedic.com   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Хронична обструктивна белодробна болест,"Други имена: Eмфизем, хроничен бронхит. Англ: Chronic obstructive pulmonary disease, COPD Какво е хронична обструктивна белодробна болест Хроничната обструктивна белодробна болест (ХОББ) е необратимо увреждане на белия дроб, което води до затруднено дишане и понижена способност за доставяне на кислород на организма. Най-честата причина за ХОББ е тютюнопушенето. ХОББ е комбинация от две заболявания: Хроничен бронхит, т.е. постоянно възпаление на дихателните пътища. Емфизем, т.е. необратимо увреждане на алвеолите. Алвеолите са малките торбички в края на дихателните пътища, откъдето кислородът от въздуха преминава в кръвта. Хроничната обструктивна белодробна болест е много разпространена. Тя е третата най-честа причина за смърт в САЩ. В България, където тютюнопушенето за съжаление е много разпространено, вероятно близо половин милион души страдат от ХОББ в една или друга степен. Причини, рискови фактори и превенция ХОББ се дължи на дразнене на дробовете с вредни вещества. Такива има в изобилие в цигарите и затова основният причинител на ХОББ е пушенето (включително на марихуана). Понякога работната ни среда е опасна за белия дроб или мястото, където живеем, е много замърсено. Пасивното пушене, т.е. пребиваването в помещения, където има дим от цигари, също може да доведе до ХОББ. Хора с астма, които не пушат, могат да развият ХОББ, но това е доста необичайно. Много рядко заболяването се дължи на недостиг на ензим (alpha-1 antitrypsin), т.е. на генетична причина. Отказването на цигарите или поне тяхното намаляване и заменяне с по-леки е основният начин да намалим риска от необратимо увреждане на дробовете. Симптоми ХОББ се развива бавно и в началото симптомите са почти незабележими. С развитието на болестта, т.е. със задълбочаващото се увреждане на белия дроб се появяват:  Задъхване, особено при физическа активност Кашляне, което може да е съпроводено с изхвърляне на секрет Хрипове или свистене при дишане Астматични пристъпи Усещане на дискомфорт, стегнатост в гърдите Умора Чести белодробни инфекции  В напредналия си стадий болестта има тежки пристъпи, по време на които дишането е много затруднено. Лечение Хроничен означава необратим. Хроничната обструктивна белодробна болест е перманентно увреждане на белия дроб. То не може да се излекува. Думата обструктивен обозначава, че болестта пречи на кислорода да навлезе в тялото. Терапията при ХОББ се стреми да облекчи симптомите и да спре развитието на болестта. Първата стъпка е отказването на цигарите. Без нея нищо друго няма смисъл. Какво още помага:  Да избягваме студения въздух Да се пазим от дим, пушек, прах и да не стоим в помещения, където се пуши Да се разхождаме на чист въздух, но без да се преуморяваме Да се пазим от инфекции, т.е. от грип, настинка и т.н. Дихателни упражнения Разнообразна, пълноценна и здравословна диета  Лекуващият лекар вероятно ще предпише някои от многобройните възможни лекарства, които да облекчат състоянието и да помогнат донякъде на дробовете да усвояват повече кислород. В напредналите фази на болестта, особено по време на пристъп, може да се налага даване на кислород. Ако в дробовете са се образували кухини (т. нар. були) или има големи мъртви участъци, се налага хирургия. При много увреден бял дроб спасението е единствено трансплантация. Прогноза и възможни усложнения Ако премахнем причината за ХОББ, болестта ще спре да се развива. Ако приемем, че причината са цигарите, то откажем ли се веднага от тях, ще запазим способността си да дишаме, подвижността си и качеството си на живот на досегашното ниво. Ако продължим да увреждаме дробовете си, някои от възможните усложнения са:  Депресия Рак на белия дроб Лесно разболяване от и много тежко изкарване на настинка, грип и пневмония Високо кръвно налягане Колапс на белите дробове Сърдечни проблеми, включително инфаркт Смърт  Връзки:  COPD bythe USNational Heart, Lung, and Blood Institute – EN Emphysema by Mayo Clinic – EN Quit smoking tips – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Хемолитична болест на плода и новороденото,"Други имена: Еритробластоза феталис. Англ: Hemolytic disease of the newborn Какво е хемолитична болест на плода и новороденото Хемолитичната болест на плода и новороденото (ХБПН) е заболяване на кръвта, което се дължи на несъвместимост на кръвните групи група или резус фактора на майката и детето. Заболяването е рядко срещано и често лечимо. Причини, рискови фактори и превенция Кръвната несъвместимост бива два вида:  ABO несъвместимост, т.е. несъвместимост на кръвните групи на майката и плода/новороденото. Този вид несъвместимост се среща по-често и обикновено се проявява слабо Rh несъвместимост, т.е. несъвместимост на резус факторите на майката и детето. Rh несъвместимостта е рядка и за щастие лечима, защото тя е опасната форма на ХБПН  В редки случаи при несъвместимост имунната система на майката може да атакува плода и това да създаде проблеми, най-честият от които е жълтеница. Жълтеницата се дължи на разрушаването на червените кръвни клетки на детето от имунната система на майката, при което се натрупва багрилото билирубин. Това води до бебешка жълтеница. Симптоми Освен бебешка жълтеница ХБПН може да предизвиква и отоци под кожата или в някои органи. Възможно е детето да развие анемия и да има увеличен черен дроб и/или далак. Лечение В повечето случаи лечение не се налага. При тежките случаи, които са рядкост, животът и здравето на бебето са заплашени и се прилага медикаментозно лечение, а понякога и кръвопреливане. Rh несъвместимостта се лекува чрез инжектиране на антитела на майката още по време на бременността и понякога след раждането. Това се налага, когато резус фактора на майката е отрицателен, а на плода положителен. При случай на Rh несъвместимост всяка следваща бременност трябва да се следи и да се прави профилактика. Прогноза и възможни усложнения Хемолитична болест на плода и новороденото се проявява предимно в лека форма и не е опасна. В редки случаи заболяването може да бъде опасно и дори да заплаши живота на новороденото. Връзки:  ABO incompatibility by MedlinePlus– EN Rh incompatibility by the USNational Heart, Lung and Blood Institute – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Цветна слепота,"Други имена: Дисхроматопсия, далтонизъм, цветна недостатъчност. Англ: Color blindness, color deficiency Какво е цветна слепота Цветната слепота е неспособност на окото да вижда нормално определени цветове. Пълна неспособност да се вижда определен цвят или всички цветове е рядко явление. В повечето случаи цветната слепота е невъзможност да се виждат определени нюанси на червеното и зеленото. Често състоянието неточно се нарича далтонизъм. Далтонизмът е частен случай на цветна слепота, свързана с червения цвят, който известният английски учен Джон Далтон не е можел да различава добре. Причини, рискови фактори и превенция Цветната слепота се дължи на липса на определено багрило в нервните клетки, които различават цветовете. Липсата на багрило на свой ред се дължи на генетични причини. Багрилата са чувствителни към светлина химични вещества. Клетките, които „виждат” цветовете, се намират в ретината и се наричат конусни клетки или още колбички. Много рядко цветната слепота може да се дължи на увреждане на тези клетки. Някои заболявания и състояния като например диабет, глаукома, болест на Паркинсон, дегенерация на макулата, левкемия и др., както и някои лекарства, могат да причинят неспособност да виждаме един или друг цветови нюанс. Около един от 10 мъже страда в някаква степен от цветна недостатъчност. При жените състоянието се среща 20 пъти по-рядко отколкото при мъжете. Симптоми В повечето случаи цветната слепота е в толкова лека форма, че ние не я забелязваме. Когато тя пречи, обикновено не се виждат нюанси на зеленото и червеното или на синьото и жълтото. Пълната цветна слепота е много рядка. При нея човек вижда само оттенъци на сивото. Наличието на цветна слепота се установява с помощта на теста на Ишихара. Кръстен на д-р Шинобу Ишихара, който го е създал, тестът представлява прости цветни картинки с числа в тях. Ако виждаме числата, значи различаваме изцяло цветовете. Можете да направите сами теста тук (на английски език е). Лечение В повечето случаи цветната слепота не се лекува, защото е наследствена. Тя е пожизнено състояние. Когато състоянието се дължи на прием на лекарство или някакво заболяване, отстраняването на причината обикновено възстановява и зрението. В случай че напълно не виждаме определи цветове, помага да запомняме последователността на цветовете, когато това е важно, както е например при светофарите. Прогноза и възможни усложнения В повечето случаи цветната слепота не пречи на живота. Връзки:  Тест на Ишихара   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Жълта треска,"Англ. Yellow fever Какво е жълта треска Жълтата треска е потенциално опасно вирусно заболяване, предавано чрез ухапване от заразен комар. Заболяването се среща в Южна Америка и тропическа Африка (sub-saharan Africa). Причини, рискови фактори и превенция Жълтата треска е вирусна инфекция и се развива след ухапване от заразен комар. Всеки може да бъде заразен от жълта треска, като с възрастта рискът от тежка инфекция нараства. Заболяването може да има фатален завършек. Ако планираме да посетим район, където се среща жълта треска, трябва да се ваксинираме две седмици преди пътуването. В България ваксинацията се извършва от Националния имунизационен и консултативен център (НИКЦ) в София. Някои държави изискват ваксинация, за да ни допуснат на територията си. Симптоми Симптомите на жълтата треска се проявяват от 3 до 6 дни след ухапването (инфекцията). Болестта протича на три отделни етапа.  I етап (инфекция): главоболие, болки в мускулите и ставите, треска, загуба на апетит, гадене и повръщане, зачервявания на очите и понякога по кожата. Тези симптоми обикновено отминават за 3-4 дни. II етап (ремисия): Това е критичен момент. Повечето хора се възстановяват от първия етап и в рамките на няколко седмици оздравяват напълно. При някои обаче следва сериозно влошаване на състоянието в следващите 24 часа. Болестта навлиза в третия си етап. III етап (интоксикация): Състоянието на вътрешните органи рязко се влошава. Възможни са вътрешни кръвоизливи и кървене, гърчове, изпадане в кома и/или делириум, аритмия, спиране на сърцето, чернодробна и бъбречна недостатъчност. Наблюдава се пожълтяване на кожата и очите (жълтеница) и потиснато уриниране.  В случай на пътувате до район на света, където се среща жълта треска, при най-малкото подозрение, че сте инфектирани, трябва да се обърнете веднага към лекар. В този случай по преценка на медицинския екип е възможно поставяне на ваксина, ако по някаква причина нямаме такава. Лечение Жълтата треска не подлежи на лечение. При нужда се извършват животоспасяващи процедури като кръвопреливане, бъбречна диализа и други. Препоръчва се ограничаването на възможността да бъдем ухапани от комар чрез използване на репеленти, спане на затворено и покриване с дрехи на цялото тяло. Прогноза и възможни усложнения В повечето случаи жълтата треска свършва във втория си етап и човек се възстановява напълно. В 20 до 50% от случаите, при които болестта достига трета фаза, се наблюдава фатален край. Единствената позната защита срещу жълтата треска е ваксинацията. Възможните усложнения включват проблеми със съсирването на кръвта, водещи до образуването на тромби (съсиреци), възпаление на слюнчените жлези, вторични бактериални инфекции. Възможно е бъбреците и черният дроб да бъдат необратимо увредени. Връзки:  Къде се среща жълта треска – EN Ваксинация в НИКЦ Жълта треска от Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Птичи грип,"Други имена: Птича инфлуенца. Англ: Avian influenza, Bird flu Какво е птичи грип Птичият грип е вирусно заболяване, от което боледуват птиците. Много рядко и трудно вирусът може да премине и зарази човек. Заболяването е много опасно, което е нетипично за грип. Грипът се причинява от инфлуенца вируси. Вирусите мутират, тоест се променят или адаптират доста бързо. Това е причината да има много различни видове грип. Птичият грип се дължи на версии на вирусите, които учените обозначават с H5N1, H7N2, H7N3, H7N7. Причини, рискови фактори и превенция Птичият грип се дължи на вирусна инфекция. Вирусите, които го причиняват, много трудно преминават от птица в човек. Ето защо птичата инфлуенца се среща изключително рядко при хора. Риск от заразяване има при хора, които отглеждат и работят с птици, без да спазват необходимата за дейността хигиена. Възможно е заразяване при консумация на сурово птиче месо или яйца. Птичият грип може да се пренася от човек на човек, но това става рядко и трудно. Тъй като обаче заболяването е доста опасно, контактите с болни от птичи грип трябва да се избягват. Симптоми Симптомите на инфекцията с птичи грип са типични за тежко протичащ грип:  Хрема и болки в гърлото Висока температура и треска Диария Кашлица Болки в мускулите Отпадналост, гадене Главоболие  В случай, че има риск да сме се инфектирали с птичи грип, т.е. работим с птици, яли сме сурово птиче месо или яйца, или сме били в контакт с човек, болен от птичи грип, трябва веднага да потърсим лекарска помощ и да спрем да контактуваме с други хора. Преди да идем при лекар, е добре да предупредим, че може би имаме птичи грип, за да може лекарят да се подготви и да вземе необходимите мерки за своя и на болничния персонал защита. Лечение Вирусите обикновено отминават сами. В случая на птичи грип е необходим прием на антивирусни лекарства. Вероятно подобни медикаменти ще бъдат дадени и на хората, с които сте общували наскоро. Вирусът е устойчив на amantadine и rimantadine. Ефективни за птичи грип са oseltamivir (Tamiflu) и zanamivir (Relenza). Вторият медикамент се дава, ако поради някаква причина първият не може да се предпише. За да подействат лекарствата, те трябва да започнат да се вземат до 48 часа след инфекцията. Антивирусните лекарства не премахват вируса от организма, но му пречат да се развива и така потискат инфекцията. В случай на твърде остро протичане на заболяването може да се наложат животоспасяващи процедури. Прогноза и възможни усложнения Птичият грип може да бъде смъртоносен според силата на инфекцията и точния вид на инфлуенца вируса. Около половината от досега заразените в световен мащаб са починали вследствие на болестта (около 500 души от 1997 г. досега по данни на СЗО). Възможните усложнения включват:  Остра белодробна недостатъчност, т.е. неспособност да дишаме Сепсис, т.е. изключително силно животозаплашващо възпаление, дължащо се на бурната имунната реакция на организма Пневмония Органна недостатъчност. Това означава някой от органите да спре да функционира  Доколко ще се възстановим от заболяването, зависи от това колко тежко ще го изкараме. Връзки:  Актуална информация за птичия грип от CDC.gov – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Простатит,"Други имена: Възпаление на простатата. Англ: Prostatitis Какво е простатит Простатит означава възпаление на простатната жлеза. Простатата произвежда основната част на семенната течност при мъжете. Тя прилича на орехова ядка намираща се под пикочния мехур, през средата на която преминава уретрата (пикочния канал). Възпалението на простатата е често срещано и много мъже ще страдат от проблема поне веднъж през живота си. Причини, рискови фактори и превенция Основната причина за възпаление на простатата са бактериални инфекции. Освен това простатитът може да се дължи на химикали в урината, проблеми с имунната или нервната система или на травма. В много случаи медицината не може да открие причината за проблема. Възпалението на простатата засяга по-често:  Мъжете между 20 и 50 години Страдащите от инфекции на уринарния тракт (цистит) Непиещите достатъчно течности Практикуващите небезопасен секс Хората под стрес  Симптоми Симптомите на простатита зависят от причините за него. По-често срещаните признаци за възпалена простата са:  Парене или болка при уриниране Често уриниране (особено нощем) Усещане за спешна нужда да се облекчим Трудности при уриниране – накъсана струя, тънка струя, изкапване Болка в коремната област, слабините или в долната част на гърба Болка при еякулация Усещане за дискомфорт в пениса или тестисите Болка между скротума (торбичките на тестисите) и ректума (края на дебелото черво преди ануса) Повишена телесна температура и подобни на грип симптоми (при бактериална инфекция)  Лечение В повечето случаи простатитът се дължи на бактериална инфекция и затова се лекува с антибиотици. Курсът на лечение е доста дълъг и може да продължи повече от месец. Възможно е да ни бъдат предписани лекарства за отпускане на мускулатурата около простатната жлеза (алфа блокери). Тези лекарства имат неприятни странични ефекти. Ако възпалението на простатата не се дължи на инфекция, лечението може да е доста трудно и зависи от причината, ако тя изобщо може да е открита. В този случай е възможно да ни бъдат предписани лекарства, които потискат възпалителните процеси. При много подута простата, която притиска пикочния канал и така блокира преминаването на урината, се налага поставянето на катетър. Какво помага:  Пиенето на водата и уринирането, защото с урината изхвърляме бактериите от тялото Взимането на топъл душ или вана Избягвайте киселите и пикантните храни и напитки, които дразнят пикочния мехур (вкл. кафе) Не пийте алкохол Опитвайте да не стоите дълго седнали, особено на твърди повърхности. Възглавница на стола е добра идея  Прогноза и възможни усложнения Повечето случаи на простатит са лечими. Лечението може да е трудно и да отнеме доста време. Простатитът понякога се завръща. Възможните усложнения при простатит са:  Образуване на гнойни торбички около простатата (абсцес) Инфектиране на околните тъкани или кръвта Стерилитет (при хроничен простатит)  Връзки:  Правила за безопасен секс от BGMedic.com Prostatitis in depth by NIDDK @ nih.gov   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Проктит,"Други имена: Възпаление на ректума. Англ: Proctitis, Rectal inflammation Какво е проктит Проктит означава възпаление на ректума (правото черво). Ректумът се намира в края на дебелото черво преди ануса. В него се съхраняват изпражненията преди да напуснат тялото. Причини, рискови фактори и превенция Ректумът може да се възпали вследствие на:  Радиационна терапия за рак Възпаление на червата (колит и/или ентерит) Продължителен прием на антибиотици, защото антибиотиците могат да унищожат полезните бактерии в червата, което понякога позволява на вредната бактерия Clostridium difficile да се размножи твърде интензивно в червата и ректума (псевдомембранoзен колит) Прием на дразнещи или токсични вещества. Това най-често става с храната Инфекции като салмонелоза и кампилобактериоза Сексуално предавани болести като хламидия или гонорея. Случва се относително често при хора, практикуващи анален секс Автоимунни заболявания на червата като болестта на Крон  При деца под две години в ректума могат да се натрупат вид бели кръвни клетки – еозинофили – и това да доведе до възпаление. Еозинофилният проктит е форма на алергична реакция към определено хранително вещество и изчезва с премахването на дразнителя. Симптоми Симптомите при възпаление на ректума могат да бъдат:  Кръв в изпражненията Запек или диария Болка в лявата страна на коремната област Болка при ходене до тоалетната по голяма нужда Отделяне на секрет (слуз, гной) от ануса Лъжливо усещане за необходимост да посетим тоалетната при вече изпразнени черва. Усещането може да е неестествено продължително и дори да включва реална мускулна активност като напъни (тези усещания лекарите наричат с термина тенезъм)  При подобни симптоми, лекарите ще проведат тестове, за да открият причината за проктита, ако тя не е очевидна. Лечение Проктитът се лекува според причината за него. Бактериалните инфекции се лекуват с антибиотици. Ако причината е лъчетерапия, често се предписват медикаменти, които потискат възпалителните процеси. Ако причината е полово предавана вирусна инфекция (генитален херпес), вероятно ще ни бъдат предписани антивирусни медикаменти. Какво помага:  Седяща вана с топла, но не вряла вода при възпаление на ануса Да не ядем скоро преди лягане Прием на лекарства за диария, ако лекарят ни позволи Прием на храни с фибри при констипация (запек) Да пием вода  Прогноза и възможни усложнения В повечето случаи възпалението на ректума е лечимо и изчезва, когато се излекува причината за него. Нелекуваният проктит може да доведе до язва на ректума. Кървенето може да причини анемия. Връзки:  Proctitis by Cleveland clinic   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Далекогледство,"Други имена: Хиперметропия, пресбиопия. Англ: Farsightedness, hyperopia Какво е далекогледство Далекогледството е намалена способност на окото да фокусира близки обекти и да възпроизвежда ясен образ, т.е. да виждаме ясно на близко разстояние. Състоянието понякога се нарича хиперметропия или пресбиопия. Причини, рискови фактори и превенция Далекогледството често е вродено и се дължи на малки дефекти в кривината на очната ябълка или на лещата на окото. Това води до намалена способност за фокусиране на близки обекти. При децата и относително младите хора лещите са по-гъвкави и това компенсира проблема. Ето защо обикновено далекогледството се проявява с възрастта след около 50-тата година. Когато състоянието се дължи на възрастта, то се нарича пресбиопия или „старческо далекогледство”. В този случай далекогледството може да съществува едновременно с късогледство. Далекогледството често се предава в семейството. Носенето на очила според предписанията на лекаря ни, осигуряването на достатъчна светлина при четене и защитаването на очите от слънцето забавят появата и развитието на далекогледството. Симптоми Симптомите на далекогледството са лесно различими. Те са:  Размазано виждане на близко разстояние Главоболие при четене Напрягане и присвиване на очите Болки в очите  Лечение В повечето случаи проблемът се решава с очила за четене или с лещи. Очните лещи могат да бъдат коригирани и чрез лазерна хирургия. Подобно на всяка хирургическа намеса и очната хирургия крие рискове и затова е разумно да не се прилага при леки случаи на далекогледство. Прогноза и възможни усложнения При повечето хора далекогледството засяга само четенето. Очила за четене решават проблема. Връзки:  Ако мислите за операция – EN LASIK eye surgery – EN Facts About Presbyopia by the National Eye Institute – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Еректилна дисфункция,"Други имена: Импотентност, проблеми с ерекцията. Англ: Erectile dysfunction Какво е еректилна дисфункция Еректилна дисфункция се нарича трудност при мъжете да получат достатъчно твърда ерекция или да задържат ерекцията необходимото време, за да изживеят задоволителен сексуален контакт. Повечето мъже в един или друг момент от живота си ще изживеят проблем с ерекцията. Нормалната продължителност на ерекцията е между 7 и 11 минути. Когато пенисът е във възбудено състояние, той се пълни с кръв, която не се подменя. Твърде продължителната ерекция уврежда тъканите на пениса, защото те биват лишени от кислород и хранителни вещества. Причини, рискови фактори и превенция Човек трябва да има проблеми с ерекцията в повече от 25% от случаите, когато е възбуден и има сексуално желание, за да бъде диагностициран с еректилна дисфункция. Всеки мъж понякога има проблем, защото получаването на ерекция е твърде комплексен процес, изискващ синхрон между мозъка, нервите, хормоните и кръвоносните съдове. В повечето случаи проблемът с ерекцията се дължи на физически причини. Най-честите са:  Наднормено тегло Сърдечни заболявания Донякъде запушени кръвоносни съдове (атеросклероза) Ниско кръвно налягане Диабет Проблеми с щитовидната жлеза Неврологични проблеми като болест на Алцхаймер или гръбначна травма Депресия Употреба на алкохол и наркотици Нисък тестостерон Болест на Пейрони Тютюнопушене  Ерекцията се повлиява и от различни видове лекарства:  Антидепресанти Бета блокери (лекарства за кръвно налягане) Хапчета за сън Някои медикаменти за сърдечни проблеми  В относително редки случаи еректилната дисфункция може да се дължи на психически проблеми:  Стрес Неувереност и страх от провал по време на секс Липса на комуникация с партньора ни Тревожност, страх, гняв и други подобни силни емоции Чувство за вина Твърде високи очаквания от секса  Ако един мъж получава ерекция, докато спи или сутрин, когато се буди, проблемът не е физически. Еректилната дисфункция се среща при мъже на всякаква възраст и е само малко по-разпространена при по-възрастните. От състоянието страдат по-често хора, които не се движат, пушат цигари, поемат алкохол и/или наркотици, както и тези, които страдат от заболявания, дължащи се на неразумно хранене. Симптоми  Невъзможност да получим ерекция Невъзможност да задържим ерекцията между 7 и 11 минути Понижено сексуално желание  Лечение Еректилната дисфункция се лекува според причината за нея. При много мъже промяна в стила на живот ще е напълно достатъчна, за да нямат повече сексуални проблеми. Какво помага:  Достатъчно сън Балансирано и здравословно хранене Физическа активност Отслабване, ако е необходимо Отказване на цигарите  Съществуват лекарства, които помагат да задържим ерекцията (напр. Viagra, Levitra, Cialis). Тези медикаменти работят, като забавят напускането на кръвта от пениса. Затова те са ефективни само при хора, които са сексуално възбудени. Тези лекарства имат сериозни странични ефекти и са много опасни за хора със сърдечно-съдови заболявания. Консултирайте се с лекар дали можете да приемате този тип медикаменти и в каква схема (това се отнася и за т. нар. „билкова виагра”). Прочетете внимателно листовката и никога не ги ползвайте, ако пиете нитроглицерин или друг нитрат! Ако причината за проблема с ерекцията е нисък тестостерон, то приемът на този хормон ще ни помогне. Лекарят може да ни препоръча и други методи за лечение на проблема като например хирургическа намеса за поставяне на имплант в пениса, използване на специална вакуумна помпа и други. В случаите, когато проблемът е психологически, се препоръчва консултация със специалист по психология. Винаги е добре да говорим и споделяме с партньора си. Липсата на доверие и споделяне между партньорите пречи на сексуалния живот. Прогноза и възможни усложнения Обикновено еректилната дисфункция е временен проблем, който се повлиява добре от промяна в стила на живот и от лечение. Възможните усложнения при ЕД са:  Ниско самочувствие, срам, чувство за вина Незадоволителен сексуален живот Импотентност Проблеми с партньора  Връзки:  Erectile dysfunction by Better health channel – EN Medicines for Erectile dysfunction – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Прееклампсия и еклампсия,"Други имена: Предшестваща хипертония с прибавила се протеинурия. Англ: Preeclampsia Какво е прееклампсия Прееклампсията е повишено кръвно налягане и увеличено количество протеини в урината по време на бременността. Повишеното количество протеини е индикация за бъбречни проблеми. Прееклампсията е често срещано състояние, което засяга около 5% от бременните жени. За щастие прееклампсията много рядко се развива до еклампсия. Еклампсията на свой ред е прееклампсия с припадъци и гърчове. Тя е опасно състояние с лоша прогноза, което изисква незабавно медицинско внимание. Причини, рискови фактори и превенция Причината за прееклампсия не е открита. Състоянието се проявява след 20-ата седмица на бременността. Прееклампсията се среща по-често при:  Първа бременност Възраст над 40 години Наднормено тегло Семейна история на състоянието Двойна бременност Проблеми с бъбреците и някои заболявания като диабет, хипертония, мигрена, лупус и др.  Ако вече сте били бременна и сте страдали от прееклампсия, уведомете лекаря си. Той вероятно ще ви предпише ниски дози аспирин. Не пийте аспирин самоволно. Симптоми Повечето бременни няма да разберат за проблема, защото той рядко има забележими симптоми като:  Отичане на лицето или ръцете Много рязко наддаване на тегло  Когато кръвното налягане стане доста високо, се появяват:  Болка високо в коремната област (най-често от дясната страна под ребрата) Силно главоболие Гадене и повръщане Проблеми със зрението  Тези симптоми често предшестват развитието на еклампсия. Тестовете, които ще направят лекарите, могат да покажат:  Високо кръвно налягане (хипертония) Увеличено количество протеини в урината (индикация за увреждане на бъбреците) Повишени количества чернодробни ензими (индикация за увреждане на черния дроб) Понижени количества тромбоцити (води до проблеми със съсирването на кръвта) Течност в белия дроб  Да мерим кръвното си редовно след 20-ата седмица на бременността, е най-сигурният начин да открием проблема рано. Задължително трябва да знаем какво е било кръвното ни налягане в началото на бременността, за да можем да отчетем повишението му. Все пак в общия случаи кръвно над 140/90 е високо. Лечение Единствено раждането лекува прееклампсията. Това означава, че лекарят ни може да настоява за преждевременно раждане след 37-ата седмица, ако прецени, че състоянието ни заплашва. Възможно е да се предпишат медикаменти за контрол на кръвното налягане, да се инжектират стероиди, стимулиращи развитието на плода, както и да се дават лекарства против гърчове (антиконвулсанти). Какво помага:  Почивка (лежането няма доказан ефект) Да си мерим кръвното налягане редовно Да намалим приема на сол Да пием достатъчно вода според препоръката на лекаря  Прогноза и възможни усложнения За щастие в повечето случаи прееклампсията преминава без усложнения. Високото кръвно налягане изчезва няколко седмици след раждането. Усложнения при прееклампсията се наблюдават много рядко, когато състоянието се лекува и човек внимава. Като цяло усложненията заплашват здравето и живота както на майката, така и на плода, и в повечето случаи изискват незабавна лекарска намеса и предизвикване на раждане дори чрез цезарово сечение, ако се налага. В общия случай колкото по-рано е започнала прееклампсията, толкова рискът е по-голям. Връзки:  Pre-eclampsia by NHS Choices – EN Preeclampsia by Better Health Channel - EN Protein In Urine During Pregnancy: What It Means (Mom Loves Best). High Blood Pressure in Pregnancy by NHLBI, NIH – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Хронична венозна недостатъчност,"Други имена: Венозна инсуфициенция, хронична венозна болест, постфлебитен или посттромботичен синдром. Англ: Chronic venous insufficiency Какво е хронична венозна недостатъчност Хронична венозна недостатъчност (ХВН) е състояние, при което вените в краката не могат да изпомпват достатъчно ефективно кръв към сърцето. ХВН е сериозно заболяване, което изисква лечение и вероятно немалкапромяна в стила на живот. Причини, рискови фактори и превенция Вените в тялото пренасят бедната на кислород и хранителни вещества кръв към сърцето. За да тече кръвта само в посока на сърцето, във вените има клапи (валви), които позволяват движение само в правилната посока. Кръвта се придвижва към сърцето, когато мускулите на краката се ползват, защото мускулите притискат вените и създават налягане. Хроничната венозна недостатъчност се дължи на увреждане на клапите и на отпускане на стените на кръвоносните съдове. Увредените клапи пропускат кръв в обратна посока, което позволява на кръвта да се задържа в краката ни. Това води до оттичане на краката. Причини и/или рискови фактори за поява на ХВН са:  Вродени дефекти на клапите, случай на ХВН в семейството Дълбока венозна тромбоза (тогава състоянието се нарича постфлебичен или посттромботичен синдром) Разширени вени Застоял начин на живот (рядко ползваме мускулите на краката си) Професии, при които се стои седнал или прав дълго време Наднормено тегло Висок ръст Тютюнопушене Пикантните храни и алкохола се смятат за традиционен рисков фактор за увреда на вените  Жените и хората над 50 години страдат по-често от хронична венозна недостатъчност. Симптоми Някои от по-често срещаните симптоми на хроничната венозна недостатъчност са:  Болка в краката, която се усилва, когато стоим прави, и намалява, когато повдигнем краката нависоко. Болката е тъпа Сърбеж в краката. Усещането може някак да напомня щипане, иглички, изтръпване Отичане на краката Поява на (нови) разширени вени Зачервяване на краката Промяна на цвета на кожата при глезените Загрубяване и изтъняване на кожата на краката Рани (язви) по кожата на краката. Характерно за тези ранички е, че зарастват трудно и бавно  Лечение Хроничната венозна недостатъчност подобно на много други заболявания се повлиява най-добре от лечение, когато то е започнало рано. Какво помага:  Повдигайте краката си нависоко (идеално е да са над нивото на сърцето) по няколко пъти на ден Избягвайте да стоите дълго време прави или седнали, особено неподвижни. Ако работата ви е на стол, ставайте често и се разхождайте за няколко минути. Мърдайте краката си, докато работите Бъдете физически активни. Спорт и упражнения много ще помогнат Отслабнете, ако има нужда Хранете се разумно и балансирано Откажете цигарите Говорете с лекаря си, ако приемате противозачатъчни или сте на хормонална терапия. Високите нива на хормона прогестерон не са препоръчителни при ХВН Пазете кожата на краката чиста. Добрата хигиена е много важна, за да се предпазвате от кожни инфекции  Медицинско лечение на състоянието включва:  Носене на ластични (компресиращи) чорапи, които помагат на вените да изпомпват кръвта към сърцето Прием на медикаменти за разреждане на кръвта, ако ХВН се дължи на дълбока венозна тромбоза Антибиотици (най-често локални) за контрол на кожното възпаление, вж. червен вятър и целулит Множество различни по вид и действие манипулации на вените за подобряване на състоянието. В общия случай тези манипулации целят да затворят проблемните малки вени Хирургия. Като цяло малките вени се затварят или премахват. Възможно е проблемен участък от по-голяма вена да се затвори, а кръвта да го заобикаля през имплантирана на мястото друга вена (това се нарича байпас)  Прогноза и възможни усложнения Хроничната венозна недостатъчност е сериозен здравословен проблем, който обикновено се влошава с времето. Лечението помага състоянието да се стабилизира и напредъкът на болестта да се забави значително. Ако не се лекуваме и пренебрегваме лекарските съвети, ако не променим стила си на живот, когато и това е необходимо, прогнозата е лоша. Връзки:  Прочетете повече за червен вятър и целулит, дълбока венозна тромбоза и разширени вени от BGMedic.com Chronic venous insufficiency by Cleveland Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Следродилна депресия,"Други имена: Постпартум депресия, постнатална депресия. Англ: Postpartum depression Какво е следродилна депресия Следродилната депресия е депресия, която се появява скоро след раждането. Състоянието е относително често срещано. Нарича се още постпартум депресия и постнатална депресия. Причини, рискови фактори и превенция Какво поражда следродилната депресия, не е изяснено. Някои от възможните причини са:  Рязкото понижаване на хормоните естроген и прогестерон веднага след раждането. Освен това раждането повлиява и кръвното налягане, метаболизма, имунната система, количеството кръв в тялото и др. Липсата на сън, съпътстваща грижите за новороденото Притесненията, трудностите и предизвикателствата, свързани с появата на новия живот Откъсването от нормалната работна и социална среда Усещането за промяна на житейската роля и позиция. Вече сме мама Отговорността да се грижим за малкия човек  В общия случай следродилната депресия нито може да се предвиди, нито може да се избегне. Тя не се дължи на някакви действия или бездействия от страна на майката. Ако вече сте раждали и сте имали следродилна депресия, съобщете това на лекаря си. Постпартум депресия се наблюдава по-често при:  Нежелана и/или непланирана бременност Липса на подкрепа от партньора/близките Травмиращи събития като катастрофа по време на или относително скоро преди бременността Финансови проблеми Страдалите от депресия Биполярно разстройство  Симптоми Преди да мислим за следродилна депресия, трябва да знаем, че в първите две седмици след раждането са абсолютно нормални засилено усещане за тревожност, тъга, раздразнение, резки промени на настроението, силно притеснение и твърде лесно разплакване. Нарича се родилна тъга (англ. baby blues) Когато родилната тъга премине 2-3 седмици след раждането постпартум депресията може да се прояви като:  Липса на апетит Безсъние Тъга Лесно разгневяване и засилена раздразнителност Липса на усещане за радост от живота Липса на енергия Усещане за вина или срам Драматични резки промени в настроението Мисли да нараним себе си или бебето Липса на сексуално желание Трудност за концентрация Усещане за отдалеченост, отдръпване от живота Прекомерна отдаденост на бебето или липса на интерес към него  Лечение Следродилната депресия често се лекува с комбинация от психологическа помощ и медикаменти. Колкото по-рано потърсим помощ, толкова по-добре. Споделянето с хора, които са изживели състоянието (групи за подкрепа), може много да ви помогне. Какво помага:  Признайте проблема и разберете, че вие не сте виновна за депресията. Тя просто се случва при около една от 7 жени след раждането Искайте помощ от близките си за гледането на бебето Споделяйте с партньора си и с близките си. Не крийте как се чувствате Не планирайте и не извършвайте големи промени в живота си по време на бременността и скоро след раждането Недейте се опитва да бъдете перфектна. Никой не е! Наспивайте се. Опитвайте да спите и вие, когато бебчо спи Не се изолирайте от хората  Прогноза и възможни усложнения Ако се лекува, следродилната депресия почти винаги преминава, без да се превърне в клинична депресия. За съжаление епизод на постпартум депресия означава увеличен риск от развиване на клинична депресия в бъдеще. Депресията при майката може да повлияе детето и неговото развитие, защото пречи на връзката между нея и бебето. Връзки:  Postpartum Depression by the American psychological association – EN Postnatal Depression by Patient.info – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Детски паралич,"Други имена: Полиомиелит. Англ: Poliomyelitis, infantile paralysis Какво е полиомиелит Полиомиелитът е изключително заразно вирусно заболяване, което може да доведе до доживотна парализа и дори смърт. Заради безбройните случаи на парализирани деца в миналото заболяването е известно като детски паралич. За щастие срещу него съществува ефективна ваксина. Причини, рискови фактори и превенция Детският паралич се дължи на инфекция с полиовирус. Вирусът се разпространява много лесно и ние можем да се заразим от замърсени храна, напитки и повърхности. На практика, ако около нас има болен от полиомиелит човек, ние ще се заразим. Детският паралич е една от опасните болести, за които в България ваксинацията е повсеместна и задължителна (като част от 5- или 6-валентната ваксина). Възрастните хора, които ще пътуват до места по света, където полиомиелитът още се среща, е разумно да се ваксинират отново. Това става в Националния център по заразни и паразитни болести. Като при всяка друга вирусна инфекция хигиената и избягването на контакт с болни е начинът да се опитаме да избегнем заразяване. Симптоми Много от хората, които се заразяват с полиовирус, не проявяват никакви симптоми и никога не разбират, че са изкарали опасна болест. Други развиват типичните симптоми за вирусна инфекция като зачервено и болящо гърло, отпадналост, повишена телесна температура, главоболие и т.н. При около 1% от случаите вирусът преминава в нервната система. Това води до увреждане на нервните клетки и понякога до парализа. Парализата може да е временна или постоянна и да засяга различни части на тялото. Когато полиовирусът се разпространи в нервната система, се наблюдават силни болки в мускулите, забавени рефлекси, затруднена координация, вдървяване на врата, трудности при преглъщане и дишане. Лечение Детският паралич не се лекува. При нужда се прилагат животоспасяващи манипулации като включване на командно дишане. Препоръчва се:  Почивка Прием на течности Прием на обезболяващи Топли мокри компреси на мускулите за успокояване на болката Леки мускулни упражнения  Прогноза и възможни усложнения Повечето хора изкарват болестта без усложнения и се възстановяват. Детският паралич е жестока болест, когато порази сериозно нервната система. Последиците могат да бъдат:  Смърт заради парализа на дихателни мускули или на отделителната система Доживотна парализа на части от тялото Деформация на крайници Мускулна атрофия Увреждане на дясната половина на сърцето (кор пулмонале), което може да е фатално Аспирационна пневмония вследствие на частична парализа на мускулите, с чиято помощ гълтаме  Връзки:  Имунизации при пътуване в чужбина от НЦЗПБ Ваксините от РЗИ „Велико Търново” Polio cases worldwide (карта къде все още се среша заболяването) – EN Polio and post-polio syndrome by Better health channel – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Хипотиреоидизъм,"Други имена: Понижена функция на щитовидната жлеза. Англ: Hypothyroidism Какво е хипотиреоидизъм Хипотиреоидизъм е състояние, при което щитовидната жлеза произвежда твърде малко хормони. Щитовидната жлеза се намира под адамовата ябълка в основата на гръкляна и произвежда хормони, които имат важна роля за метаболизма, жизнените функции и растежа на човешкото тяло. Причини, рискови фактори и превенция Най-честата причина за понижена функция на щитовидната жлеза е автоимунно заболяване като болестта на Хашимото, при което организмът погрешно атакува жлезата. По-рядко щитовидната жлеза произвежда по-малко хормони заради:  Лечение с радиоактивен йод на хипертиреоидизъм (повишена секреция на щитовидни хормони) Някои медикаменти Радиационна терапия (лъчетерапия) при рак на главата или врата Проблеми с хипофизната жлеза, която регулира дейността на щитовидната Липса на йод в организма Бременност (постпартум тиреоидит)  По-често от понижена функция на щитовидната жлеза страдат жените над 50 години. Симптоми Понижената функция на щитовидната жлеза забавя метаболизма на тялото. Ефектът от това забавяне се проявява постепенно. Ранни симптоми на хипотиреоидизъм могат да бъдат:  Гуша, т.е. възпаление и подуване на щитовидната жлеза Запек Суха и бледа кожа Умора и отпадналост Болезнена и твърде обилна менструация (менорагия) Болки и скованост в мускулите или ставите Засилена чувствителност, непоносимост към студ Наддаване на тегло Пресипване, дрезгавост на гласа Косопад Депресия  С времето проблемът се задълбочава. Сърдечният ритъм се забавя, усещат се болки и скованост в ставите и мускулите, ръцете, краката и лицето подпухват, кожата изтънява, човек започва да забравя твърде лесно. При деца хипотиреоидизмът води до проблеми в развитието. Бебетата стават сънливи, често имат подпухнало лице и по-голям език. Лечение Хипотиреоидизмът се лекува чрез прием на хормоните, които липсват. Те се приемат като хапчета и компенсират намалената функция на щитовидната жлеза. Често хормонната терапия се съпътства от прием на елемента селен. Селенът е необходим за усвояването на щитовидните хормони по принцип, а е доста рядко срещан елемент в храната. Едно химично съединение е винаги еднакво със самото себе си. Изкуствените хормони не се различават по нищо от тези, които произвежда организма. Това означава, че са съставени от същите атоми, подредени по еднакъв начин. Усвояването им обаче е друг въпрос. Ето защо някои храни и лекарства могат да пречат на хормонната терапия. Попитайте лекуващия си лекар за това. На организма ще му трябва малко време да се адаптира към хормона, който досега му е липсвал. Дозата ще има нужда от нагаждане и затова първите месеци след започването на терапията относително често се правят кръвни тестове. Най-често се измерва количеството на хормоните тироксин (FT4) и TSH (стимулиращият щитовидната жлеза хормон отделян от хипофизната жлеза). Може би сте любопитни защо най-често се пие хормона Т4 (т.е. levothyroxine), а не Т3, при положение че щитовидната жлеза произвежда и двата хормона. Причината е, че нормалното съотношение е между тях е 20:1 (Т4:Т3). В организма Т3 се синтезира от Т4 под действие на селен-съдържащи ензими. Разликата между Т4 и Т3 е един атом йод, но Т3 е много по-активен от Т4 и затова ефектът му се контролира по-трудно. С други думи, предозирането с Т3 е относително лесно. Ако страдаме от хипотиреоидизъм и причината за него не може да бъде отстранена, се налага да бъдем на хормонална терапия до края на живота си. Избягвайте да пиете алкохол. Недостигът на щитовидни хормони води до лека форма на депресия. Алкохолът е доста силен депресант. Комбинацията от двете е силно непрепоръчителна. Прогноза и възможни усложнения Състоянието е почти винаги лечимо с хормонална терапия. Прогнозата е много добра, когато спазваме лекарските предписания. Възможните усложнения при понижена секреция на щитовидни хормони са:  Висок холестерол и сърдечни проблеми Депресия Чести инфекции Проблеми със забременяването и/или износването на плода  При много напреднал и силен хипотиреоидизъм изведнъж се изпада в състояние, наречено микседем (хипотиреоидна или още микседемна кома). Микседемът е много опасно състояние, при което отслабват дишането и сърдечната дейност, спадат кръвното налягане и телесната температура, а човек става неадекватен и изпада в безсъзнание (кома). Изисква се спешна медицинска помощ. Кома се нарича твърде продължителен период на безсъзнание. Връзки:  Болест на Хашимото от BGMedic.com Hypothyroidism - Underactive Thyroid by patient.co.uk – EN How does the thyroid work? – EN Levothyroxine (By mouth) – EN Pregnancy and Thyroid Disease – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Дисхидротична екзема,"Други имена: Дисхидроза, помфоликс. Англ: Dyshidrotic eczema, Dyshidrosis, Pompholyx Какво е дисхидротична екзема Дисхидротичната екзема представлява малки, сърбящи, пълни с течност мехурчета по дланите, вътрешната страна на пръстите и понякога по стъпалата. Състоянието е форма на дерматит (кожно възпаление) и се нарича още дисхидроза или помфоликс. Причини, рискови фактори и превенция Какво причинява дисхидрозата не е известно. Тя се среща по-често при жени, отколкото при мъже. Дисхидрозата обикновено е сезонно заболяване и сякаш се активира от по-топло и влажно време. Тя често съпътства сезонни алергии като сенна хрема. Възможно е металите никел, хром и кобалт да увеличават риска от помфоликс, защото състоянието се среща по-често при хора, чиято професия е свързана с тези метали, например при работа с цимент. Дисхидрозата може да съпътства атопичния дерматит. Тя се среща много по-често по време на периоди на висок стрес. Симптоми Дисхидротичната екзема се проявява като доста малки пришки, пълни с течност, които могат да сърбят. В повечето случаи засегнати са дланите, пръстите и стъпалата. Най-големите мехурчета (пришки) може да болят. Понякога кожата около мехурчетата се зачервява, загрубява и става на люспи. Лечение Дисхидротичната екзема не може да се излекува. Терапията само облекчава симптомите. В повечето случаи дисхидрозата не се нуждае от лечение, защото е леко сърбящо неудобство. При по-сериозен проблем лекар може да предпише различни медикаменти и мазила или да опита лечение с ултравиолетова светлина. За облекчаване на състоянието се препоръчва използването на овлажняващи кремове за ръце. Тези кремове е добре да са без алкохол, парфюми, багрила и т.н. Овлажняването на кожата с мазила и лосиони е най-добре да се прави, когато кожата е влажна и чиста, т.е. след измиване. Носенето на леки ръкавици от нежен плат помага да се предпазим от разраняване при чесане. Кисненето на ръцете в настойка от хамамелис (англ. witch-hazel) може да ускори оздравяването и да намали сърбежа. Прогноза и възможни усложнения В повечето случаи дисхидротичната екзема е безопасно и леко сърбящо неудобство, което изчезва само за около три седмици. Ако кожата се разрани от прекомерно чесане, това може да забави излекуването и дори да доведе до инфекция. Връзки:  Dyshidrosis by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Полип на женските полови органи,"Други имена: Полип на матката, полип на шийката на матката, цервикален полип, маточно-шийни полипи. Англ: Cervical polyps, uterine polyps Какво е полип на женските полови органи Полипите на женските полови органи са най-често безопасни израстъци в матката или по шийката на матката. Относително рядко полипите навлизат във вагината. Полипите не са миоми, нито са ракови образувания. Те се срещат много често и в повечето случаи не създават проблеми. Много жени имат полипи, без да знаят за тях. Причини, рискови фактори и превенция Полипите се дължат на израстване на тъкан от лигавицата, която покрива вътрешността на матката (нарича се ендометриум). Какво причинява полипите при жените, не е напълно ясно. Известно е, че полипите са чувствителни към хормона естроген и затова се срещат по-често при повишени нива на този хормон. Полипите в матката се срещат по-често при жени около и след менопаузата, докато полипите по шийката на матката се наблюдават при жени над 20 години, които са раждали. Симптоми Доста често полипите на женските полови органи не предизвикват забележими симптоми. Когато го правят, те причиняват:  Кървене при или след сексуален акт Кървене между периодите на менструация Нередовна менструация Нетипично тежка менструация Кървене след менопауза Бяло или жълто течение  Полипите в матката могат да пречат на зачеването. Лечение В много случаи, когато полипите не създават проблеми, лечение не се прилага. Ако се налага, полипите се отстраняват хирургически (обикновено чрез хистероскопия). Лечение на полипи в матката с хормонални медикаменти не е много ефективно и в най-добрия случай води до временно намаляване размера на израстъка. След спиране на лекарствата полипите най-често израстват отново. Прогноза и възможни усложнения В повечето случаи полипите на женските полови органи са безопасни и не създават дългосрочни проблеми. Много от израстъците изчезват сами с времето. Относително рядко полипите могат да бъдат предракови или дори злокачествени образувания. Понякога полипите в матката възпрепятстват забременяването. При ин витро оплождане тези полипи се свързват с повишен риск от помятане (т.е. от спонтанен аборт). Връзки:  Обяснение на хистероскопията от Майчин дом Варна Difference Between Uterine Polyps & Fibroids– EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Поликистозен овариален синдром,"Други имена: Синдром на Щaйн-Левентал, синдром на поликистоза на яйчниците, склерополикистозни яйчници. Англ: Polycystic ovary syndrome Какво е поликистозен овариален синдром Поликистозният овариален синдром (ПКОС) е хормонално заболяване при жените в детеродна възраст. ПКОС може да води до разстройване на менструалния цикъл, проблеми със забременяването и до образуването на малки кисти в яйчниците, откъдето идва и името. Наричано още синдром на поликистоза на яйчниците или синдром на Щaйн-Левентал, състоянието е много често срещано. Между 10 и 15% от жените в развитите страни страдат от ПКОС. Причини, рискови фактори и превенция Синдромът на поликистоза на яйчниците се дължи на хормонален дисбаланс. В частност проблемът засяга женските полови хормони естроген и прогестерон, които контролират функциите на яйчниците. Засегнат е и хормонът андроген. Какво причинява хормоналният дисбаланс не е открито. ПКОС често се съпътства от диабет, високо кръвно налягане или висок холестерол. Възможно е състоянието да има нещо общо с инсулиновата устойчивост при диабет тип 2, защото увеличените количества инсулин при този вид диабет водят до повишаване на количествата на хормона андроген. Андрогенът е мъжки хормон и е отговорен за половината симптоми при ПКОС като повишено окосмяване по тялото. При ПКОС по време на овулацията яйцеклетките могат да останат в яйчниците, вместо да ги напуснат. Тези останали яйцеклетки са причина за образуването на миниатюрни кисти в яйчниците. Киста лекарите наричат торбичка, пълна с някаква течност. В повечето случаи заболяването се проявява между 20- и 30-годишна възраст. Симптоми Възможни симптоми на ПКОС се дължат на действието на хормоните са:  Загуба на коса (андрогенна алопеция) Повишено окосмяване по тялото Нередовна или липсваща менструация (аменорея) Наднормено тегло Поява на акне Загрубяване на гласа Увеличаване размера на клитора Намаляване размера на гърдите Поява на кисти в яйчниците  Състоянието се проявява твърде различно при отделните жени. Диагностицирането изисква доста тестове и наблюдения. Лечение ПКОС се лекува трудно чрез комбинация от медикаменти и промени в стила на живот, когато се налагат такива. Медикаментите, които помагат, са свързани с регулацията на хормоните. За нещастие количествата на естрогена и прогестерона взаимно си влияят и постигането на баланс е много трудно. Лекарите, които специализират в тази сфера на медицината, се наричат ендокринолози. При нужда се предписват медикаменти за увеличаване на чувствителността към инсулин (лекарства за диабет). Това води до понижаване на нивата на този хормон и оттам до намаляване на количествата андроген, които произвежда тялото. При желание за забременяване и необходимост се дават медикаменти, които стимулират овулацията. Съществуват медикаменти, които потискат действието на хормона андроген в кожата и оттам нежеланото окосмяване. Тези медикаменти могат да увредят плода и в никакъв случай не бива да се взимат, ако планираме забременяване. Обикновено се пият в комбинация с противозачатъчни. Помислете за лазерна или фотоепилация, но имайте предвид, че повишените нива на андрогена ще продължат да предизвикват окосмяване. С други думи, ефективността на фото- и лазерната епилации при ПКОС не е толкова висока, колкото по принцип. Какво помага:  Отслабване, ако има нужда. Ефектът от няколко свалени килограма обикновено е доста сериозен при ПКОС Диета, която не води до рязко нарастване на кръвната захар след хранене. По същество това общо взето означава диета, подходяща при диабет. Целта е количеството на инсулина да се поддържа в разумни граници Бъдете активни, движете се, спортувайте Откажете цигарите  Прогноза и възможни усложнения ПКОС като цяло не заплашва здравето, но може да пречи на забременяването и дори да доведе до стерилитет. При лечение повечето жени с ПКОС успяват да забременеят. Те трябва внимателно да следят за т.нар. гестационен диабет и за поява наповишено кръвно налягане (прееклампсия) по време на бременността. При повишени нива на естрогена жените с ПКОС са донякъде по-заплашени от рак на ендометриума (вътрешното покритие на матката). Има основания да се счита, че ПКОС може би увеличава и риска от рак на гърдата. Други възможни усложнения са:  Сънна апнея Депресия и тревожност Прекомерно кървене по време на менструация  Синдромът на поликистоза на яйчниците повишава в известна степен риска от напълняване, атеросклероза, сърдечно-съдови заболявания, диабет и високо кръвно налягане. Връзки:  Синдром на поликистозните яйчници от Сдружение „Зачатие” Polycystic Ovarian Syndrome Association – EN Polycystic ovary syndrome fact sheet by womenshealth.gov – EN Polycystic Ovary Syndrome by Patient.info – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Подсичане,"Други имена: Дерматит от пелени. Англ: Diaper rash, Diaper dermatitis Какво е подсичане Подсичане се нарича обрив по онази част от тялото на бебето, която покриват пелените. Обривът се дължи на възпаление на кожата и затова проблемът е познат и като дерматит от пелени или памперс дерматит. Подсичането е абсолютно нормално явление и се очаква всяко дете да има поне един епизод на дерматит от пелени между 4-ия и 15-ия месец. Причини, рискови фактори и превенция В повечето случаи подсичането се дължи на контакта между чувствителната бебешка кожа и урината или изпражненията в пелените. Кожата реагира с обрив, когато детето е яло нещо, което прави изпражненията по-кисели (с по-ниско pH) от нормалното, както и когато урината съдържа амоняк или други дразнещи химически съединения. Ето защо подсичането често се наблюдава за пръв път, когато детето премине на твърда храна. Другата основна причина за подсичане е инфекция с гъбички, най-често с candida albicans. В този случай подсичането обикновено е предшествано от млечница, тоест орална инфекция със същите гъбички. Млечницата често се появява след прием на антибиотици. По-рядко подсичането може да се дължи на претъркване на кожата от пелените, алергия или бактериална кожна инфекция. Симптоми При подсичане може да видите:  Червени обриви по кожата, които с времето нарастват Пъпки, включително гнойни, пришки и мехури при сериозно възпаление на кожата Люспи и лющеща се кожа особено около и по половите органи  Ако дерматитът създава неприятни усещания на бебето, то ще бъде по-раздразнително. Често смяната на пелените ще го кара да плаче и то ще се противи. Лечение Когато се налага, подсичането се лекува според причината за него. Ако се дължи на гъбички, се прилагат антимикотични кремове. Ако се дължи на бактериална инфекция, се ползват мазила с антибиотици. И в двата случая решението дали и как ще се лекува детето трябва да се вземе от лекар. В повечето случаи подсичането няма нужда от специфично лечение. Какво помага:  Сменяйте пелените често и колкото можете по-скоро, след като детето ги е изцапало Измивайте дупето на бебчо при смяната. При подсушаването не търкайте кожата с кърпата, а вместо това потупвайте Стремете се детето да е сухо. Ако е възможно, оставяйте го да стои без пелени за кратки периоди от време Не стягайте пелените. Чудесно е, ако през тях може да преминава въздух и така кожата да се проветрява. Опитайте да ползвате по-голям размер пелени, докато трае подсичането Не търкайте кожата на бебето при миене и преобличане Избягвайте мокри кърпички с алкохол или парфюм Винаги си мийте ръцете, преди да сменяте пелените Посъветвайте се с педиатъра дали можете да ползвате някакъв бебешки крем и какъв. Има изобилие от кремове и мазила, създадени специално за бебешките дупета Използвайте бебешка пудра, ако е възможно и се налага. Не използвайте талк, защото той дразни дробовете на бебетата  Ако дерматитът не преминава за няколко дни, детето има температура или обривите се разпространяват по други части на тялото, се обърнете към лекар. Прогноза и възможни усложнения Подсичането обикновено преминава лесно и без усложнения. Връзки:  Diaper Rash by Boston Children's Hospital – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Подагра,"Други имена: Хиперурикемия, Гихт. Англ: Gout Какво е подагра Подаграта е състояние, при което се натрупва пикочна киселина в кръвта. Заболяването предизвиква доста болезнено възпаление на ставите (артрит). Подаграта е лечима. Причини, рискови фактори и превенция Симптомите на подаграта се дължат на образуване на кристали от пикочна киселина в ставите. При това ставите се възпаляват. За да кристализира пикочна киселина в ставите, е необходимо тя да се натрупа в кръвта. Това може да се случи по две причини:  Организмът ни произвежда твърде много пикочна киселина Кръвта не се пречиства от пикочната киселина достатъчно бързо  Какво точно причинява тези два проблема, не е известно. Подагра се среща по-често при:  Диабет Наднормено тегло Употреба на алкохол Проблеми с бъбреците Фамилна предразположеност (случаи на подагра в семейството) Някои видове анемия Левкемия Някои медикаменти  Подаграта засяга по-често мъжете. Жените страдат от заболяването най-често след менопаузата, защото тогава количеството на пикочната киселина в женския организъм нормално се увеличава. Симптоми Подаграта най-често се проявява на пристъпи с продължителност около седмица, чиито симптоми са:  Внезапна остра пулсираща и мъчителна болка в някоя става. Най-често засегната е ставата на големия пръст на крака Зачервяване и подуване на засегнатите места Намалена подвижност на ставите  В някои случаи подаграта може да е хронично състояние и ставите да са възпалени и болят през повечето време. В този случай лекарите говорят за подагрозен артрит. Лечение Подаграта се лекува с медикаменти. Лекуващият лекар може да предпише лекарства за:  Успокояване на болката Потискане на възпалението Потискане производството на пикочна киселина в организма Стимулиране на способността на бъбреците да пречистват кръвта от киселината  Пикочната киселина се образува при разграждането на вид химически вещества, наречени пурини. Някои храни като свинското месо, дреболиите и морската храна съдържат много пурини. Пикочна киселина се образува и при употреба на алкохол (особено бира) и безалкохолни напитки, подсладени с фруктоза (плодова захар). Какво помага:  Да пием вода (доколкото позволява състоянието на бъбреците ни) Да отслабнем, ако е необходимо Да избягваме алкохола и червените меса Да се движим и живеем активно; да спортуваме, ако е възможно Да приемаме витамин C. Обсъдете с лекаря си дозата Яжте череши и пийте натурален черешов сок, защото черешите намаляват количеството пикочна киселина в тялото. Обсъдете с лекаря си дали този плод е полезен за вас  Прогноза и възможни усложнения При разумен режим на живот и лечение повечето хора успяват да водят пълноценен живот с подагра. Възможните усложнения при подаграта са:  Образуване на големи отлагания на кристали от пикочна киселина по тялото. Такива бучки – наричат се тофи – най-често засягат пръстите, дланите и стъпалата, лактите, ахилесовите сухожилия и задната страна на коленете Развиване на хронична подагра Образуване на камъни от пикочна киселина в бъбреците Сериозно увреждане на бъбреците  Връзки:  Диета и режим при подагра от РЗИ Пловдив Gout diet by Mayo Clinic – EN Gout by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Хипертирeоидизъм,"Други имена: Повишена функция на щитовидната жлеза, Базедова болест. Англ: Hyperthyroidism Какво е хипертиреоидизъм Хипертирeоидизъм е състояние, при което щитовидната жлеза произвежда твърде много хормони. Щитовидната жлеза се намира под адамовата ябълка в основата на гръкляна и произвежда хормони, които имат важна роля за метаболизма, жизнените функции и растежа на човешкото тяло. Причини, рискови фактори и превенция Повишената секреция на щитовидни хормони най-често се дължи на базедова болест. Базедовата болест е автоимунно заболяване, при което тялото погрешно атакува своята щитовидна жлеза. Заболяването е познато и като болест на Грейвс. То засяга много по-често жени, отколкото мъже Освен това хипертиреоидизъм може да се причини от:  Диета, твърде богата на йод Възпаление на щитовидната жлеза Образуване на доброкачествени тумори (аденоми) в щитовидната жлеза, които произвеждат хормони  Понякога повишена секреция на щитовидни хормони се наблюдава след бременност. Симптоми Повишена функция на щитовидната жлеза ускорява значително метаболизма на тялото. Това води до:  Повишен апетит Отслабване, въпреки че се храним нормално или дори повече Ускорен пулс, сърцебиене, аритмия Непоносимост към жега Изобилно потене Увеличена щитовидна жлеза, т.е. гуша Нервност, раздразнителност, тревожност Безсъние Изтъняване на кожата и косата Нередовна менструация Треперене на ръцете  Лечение Повишена функция на щитовидната жлеза най-често се лекува с:  Медикаменти за намаляване дейността на жлезата. Ефектът им се забелязва след месеци, а страничните им ефекти са доста опасни, защото могат да увредят черния дроб. Радиоактивен йод, който бавно води до свиване на жлезата и намаляване на секрецията на хормони. С времето е възможно щитовидната жлеза да загуби способността си да произвежда достатъчно хормони за нуждите на организма (хипотиреоидизъм) и тогава ще трябва да си набавяме хормоните чрез хапчета. Операция за премахване на част от щитовидната жлеза. Операцията крие риск от нараняване на гласните струни или засягане на околощитовидните жлези. Хирургическата намеса е последна мярка и се ползва при хора, които не могат да приемат медикаменти (напр. при бременност).  Лекарите често предписват медикаменти, известни като бета блокери, за да предпазят сърцето при хипертиреоидизъм. При повишена функция на щитовидната жлеза е важно да си набавяме достатъчно калций и витамин D, за да избегнем изтъняване на костите (остеопороза) Прогноза и възможни усложнения Хипертиреоидизмът е сериозно, но лечимо състояние. Възможни усложнения са:  Проблеми с костите (остеопороза) Проблеми с очите (екзофталм) Проблеми с кожата Тиреотоксична криза (тиреотоксикоза, тиреоидна буря). Това е животозаплашващо състояние, при което симптомите на състоянието рязко стават изключително интензивни. Изисква се незабавна лекарска медицинска помощ.  Връзки:  Thyroid storm by MedlinePlus– ЕN Graves’ Disease by the American Thyroid Association – EN How does the thyroid work? – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Разноцветен лишей,"Други имена: Питириазис версиколор. Англ: Tinea versicolor, Pityriasis versicolor Какво е разноцветен лишей Разноцветният лишей в безобидна гъбична кожна инфекция, която води до петна по тялото с различен цвят. Състоянието се нарича още питириазис версиколор и представлява в най-лошия случай козметичен проблем. Причини, рискови фактори и превенция Гъбичката, която причинява многоцветния лишей, се нарича Pityrosporum ovale или още malassezia. Тя живее по кожата на почти всички хора и на множество животни. В повечето случаи обаче имунната ни система не позволява на инфекцията да добие каквито и да било забележими размери. В някои случаи като хормонални промени или по-топъл и влажен климат гъбичката може да се размножи по-интензивно и да доведе до появата на разноцветен лишей. Състоянието е по-често срещано при хора, които се потят по-обилно, и при мазна кожа. Инфекцията може да се дължи и на отслабена имунна защита. Момчетата и младите мъже са по-заплашени от поява на многоцветен лишей. Симптоми Характерният симптом на състоянието е обрив, който може да има различен цвят, откъдето идва и името разноцветен лишей. Цветът често се променя според сезона и може да варира от бял до кафяв. В повечето случаи петънцата са светли и дори не се забелязват при по светла кожа. Обривът обикновено засяга предимно торса, раменете, горната част на ръцете и врата. Петната на разноцветния лишей не потъмняват от слънцето. Оттук идва и основният проблем при състоянието – то пречи на тези, които искат да добият тен. В редки случаи обривът може слабо да сърби. Петната може също да нарастват и да станат на люспи. Лечение Многоцветният лишей се лекува с антимикотични (антигъбични) мазила. Много такива се продават без рецепти в аптеките, но да ги ползваме без консултация с дерматолог, е неразумно. Използването на някои видове шампоани срещу пърхот също помага, защото тези шампоани за себореен дерматит съдържат вещества, които потискат развитието именно на гъбичката маласезия. Специалистите, които могат да ни помогнат, са дерматолозите. Прогноза и възможни усложнения Многоцветният лишей не заплашва здравето ни по никакъв начин и в най-лошия случай е козметичен проблем. Лечението обикновено помага, като петната изчезват известно време след излекуването. Състоянието има навика да се завръща с идването на топлия сезон и затова дерматологът ни може да препоръча краткотрайна употреба на антимикотичен крем/шампоан през пролетния сезон. Връзки:  Tinea versicolor by the American Academy of Dermatology – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Плоско стъпало,"Други имена: Дюстабан. Англ: Flat feet, Pes planus Какво е плоско стъпало Плоско стъпало или дюстабан се нарича непълно развита или липсваща извивка на свода на ходилото. Абсолютно нормално е децата да нямат добре развит свод на стъпалото, защото ставите им са все още меки. Причини, рискови фактори и превенция Плоското стъпало се дължи на слабост на ставите. Тя може да е унаследена или да е следствие от износването на ставите с възрастта. Травми на ставите също могат да доведат до пропадане на свода на стъпалото. Симптоми В повечето случаи плоското стъпало не създава никакви проблеми и няма симптоми. Ако има симптоми, те могат да са:  Болка в стъпалата, най-вече в петата Умора след дълго стоене прав или след спортуване Отичане на глезените  Симптоми по-често се наблюдават при наднормено тегло, при страдащите от ревматоиден артрит и при по-възрастните хора. Лечение Лечение за плоско стъпало се налага рядко. При повечето хора носене на ортопедични стелки и обувки ще реши проблема. В много редки случаи се налага хирургическа намеса. Понякога плоското стъпало създава проблеми, защото ахилесовото сухожилие е по-късо от оптималното. В този случаи упражнения за разтягане на сухожилието ще облекчат проблема. Какво помага:  Да отслабнем, ако се налага Да почиваме често, вместо да седим с часове прави Да носим ортопедични обувки или стелки  Прогноза и възможни усложнения Плоските стъпала рядко създават сериозни проблеми и обикновено се повлияват добре от ортопедични обувки. Връзки:  Pes planus (flat food) in depth by patient.info – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Петата болест,"Други имена: Инфекциозен еритем. Англ: Fifth disease, Erythema infectiosum Какво е петата болест Петата болест, наричана още инфекциозен еритем, е леко, но силно заразно инфекциозно заболяване. Повечето хора изкарват петата болест преди 20-ата си година. Заболяването се характеризира с обрив по лицето, който напомня за отпечатък от шамар и затова е известно и като синдром на зашлевената буза. Заболяването се нарича петата болест, защото инфекциозният еритем е петата болест в списъка на класическите детски заболявания, които водят до обрив. Инфекциозният еритем е опасен за бременни жени и изисква лекарско наблюдение и евентуално лечение. Ако сте бременна и някой около вас страда от петата болест, направете всичко възможно да не се заразите и веднага уведомете лекаря си! Причини, рискови фактори и превенция Петата болест се дължи на инфекция с парвовирус (по-точно с парвовирус B19, който засяга само хората). Заболяването се среща по-често през зимата и пролетта и засяга предимно деца в предучилищна и училищна възраст. Вирусът се разпространява чрез физиологичните течности, най-вече при кашляне и кихане. Симптоми Заболяването често не проявява симптоми и преминава напълно незабелязано. Симптомите на петата болест при деца са:  Лек червен обрив по лицето, който се появява към края на инфекцията, когато детето вече не е заразно Обрив по ръцете, краката и центъра на тялото Сърбеж Болки в гърлото Хрема Леко повишена телесна температура Главоболие  При възрастните инфекцията не предизвиква обрив. Вместо това се проявява като болка в ставите, които отшумява за около две седмици. Лечение Петата болест не изисква лечение и в общия случай няма причина да се търси медицинска помощ. При нужда попитайте лекаря какво да дадете на детето си за сваляне на температурата или за облекчаване на евентуалните болки в ставите. Задължително се обърнете веднага към лекар, ако:  Сте бременна Имате сърповидно-клетъчна анемия (sickle cell anemia) или друг вид анемия Страдате от заболяване, което отслабва имунната система, като левкемия или СПИН, или скоро сте били лекувани от рак  Прогноза и възможни усложнения Петата болест е безобидно заболяване, което преминава само за около две седмици. Връзки:  5th disease and pregnancy risk – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Плексит,"Други имена: Плексопатия. Англ: Plexopathy Какво е плексит Плексит е термин за проблем с нервен сплит. Нервен сплит или плексус най-общо се нарича група свързани нерви, които излизат от гръбначния стълб и дават началото на различни (периферни) нервни влакна, които свързват мозъка и отделни части на тялото. От човешкия гръбнак излизат четири нервни сплита. Два от тях са при врата и раменете и два са ниско долу при кръста. Възпаленията им се наричат съответно шийно-раменен плексит и поясно-кръстен плексит. Плекситът е форма на невропатия, което ще рече, че при него нервите не функционират нормално. Причини, рискови фактори и превенция Най-честата причина за плексит е травма. Понякога силно разтягане на нервите също може да ги раздразни и дори възпали. Други възможни причини за плексит са:  Тумори, които притискат нервите Пълна анестезия (при операция) Увреждане на нервите, дължащо се на радиационна терапия Вирусна инфекция Проблеми с имунната система Химични вещества в медикаменти, храни и т.н., към които сме алергични  Симптоми Раздразненият и евентуално възпален нервен сплит се характеризира с:  Болка, парене или друго неприятно усещане Затруднено движение (примерно на ръката) Скованост и изтръпване (на врат, рамо, ръка или кръст) Чувство за слабост в засегнатата част  Лечение Плекситът се лекува според причината за него. В много случаи раздразнението и възпалението ще преминат с времето и ние трябва само да почиваме и да приемаме предписаните ни лекарства за успокояване на болката и евентуално за контрол на възпалението. Когато причината е притискане на нерва, лечението обикновено е хирургическа намеса. При спортни травми често се налага работа с физиотерапевт. Прогноза и възможни усложнения Дали плекситът е лечим и невропатията обратима, зависи от причината за нея. Възможните усложнения са:  Частична загуба на способността за движение на засегнатото място Парализа Загуба на усещане в засегнатата област Травми, дължащи се на липсата на усещания (например да си изгорим ръката, защото не усещаме, че ни пари)  Връзки:  Brachial plexus injury – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Плантарен фасциит,"Други имена: Фасциит на петата. Англ: Plantar fasciitis Какво е плантарен фасциит Фасциит на петата се нарича възпаление на съединителната тъкан, която свързва петата с пръстите и покрива костите отдолу на стъпалото. Фасцията на петата изгражда свода на стъпалото. Нейното подуване и възпаление се наблюдава често при спортисти. Причини, рискови фактори и превенция Плантарният фасциит се появява най-често заради претоварване или разтягане на фасцията. От него страдат най-често спортисти, които тичат много. Освен при спортисти състоянието по-често се наблюдава и при наднормено тегло, занимаващите се с балет и при хора, чиито професии изискват много стоене на крак (сервитьори или учители например). Всеки десети човек ще изживее плантарен фасциит в един или друг период от живота си. Симптоми Фасциитът на петата се проявява като болка отдолу на стъпалото. Най-често болката е предимно в областта на петата. Тя е по-интензивна:  След ставане от сън При качване на стълби След като сме били седнали  Лечение Лечението зависи от причините и степента на заболяването. Понякога е достатъчна само почивка. В други случаи се прилага физиотерапия и носене на шини по време на сън. Може да се наложи и обездвижване на крака. При тежки случаи може да се наложи инжектиране на кортикостероиди на възпаленото място или хирургическа намеса. Обикновено лечението на проблема изисква месеци, докато болката престане. Какво помага:  Охлаждане на мястото (леден компрес, но не дръжте дълго мястото замразено) Упражнения за разтягане на плантарната фасция Носене на подходящи за спорт обувки. Изхвърлете старите маратонки за тичане, ако са загубили качествата си Отслабнете, ако има нужда Сменете спорта например с плуване или колоездене, ако натоварването на стъпалата вече не ви понася  Прогноза и възможни усложнения При повечето хора плантарният фасциит може да се излекува без операция. Изчезването на болката отнема доста време (понякога повече от година). Ако проблемът се пренебрегне, може да се развие хронична болка в стъпалото. Това най-вероятно ще ни накара да променим начина, по който товарим стъпалото, което на свой ред ще доведе до прекомерно натоварване на колене, глезени, гръбнак и вероятно ще ни донесе нови болежки. Връзки:  Plantar Fasciitis by the American Orthopaedic Foot & Ankle Society – EN Plantar Fasciitis by Patient.co.uk – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Розов лишей,"Други имена: Питириазис розеа. Англ: Pityriasis rosea, herald patch Какво е розов лишей Розовият лишей е неприятна, но като цяло безвредна и временна кожна екзема. Обривът още се нарича питириазис розеа. Причини, рискови фактори и превенция Какво причинява розовият лишей, не е открито. Има основания да се смята, че обривите може да се дължат на вирусна инфекция с някои видове херпес вируси, но това не е доказано. Във всички случаи розовият лишей не се предава от човек на човек, т.е. състоянието не е заразно. От розов лишей страдат предимно хора между 10- и 35-годишна възраст. Симптоми Розовият лишей първо се проявява като едно голямо кръгло или овално, леко повдигнато петно на гърба, гърдите или корема. На английски език го наричат „петно вестител”. Няколко дни или седмици след това по тялото се появяват още петна, които често имат характерна форма, наподобяваща коледна елха. Петната обикновено са розови или светлочервени и засягат гърба, корема, ръцете и краката. Обривът може да сърби. Понякога преди появата на „петното вестител” се наблюдават симптомите на настинка – повишена телесна температура, отпадналост, слабо главоболие и т.н. Лечение Розовият лишей е безобиден и затова не се лекува. При сърбеж могат да се прилагат локални мазила за облекчаване на неудобството. Попитайте аптекаря си за препоръка. При много интензивен сърбеж лекар може да предпише по-сериозни лекарства за пиене или мазане, съдържащи кортикостероиди или антихистамини. Слънчеви бани или облъчване с изкуствена светлина също помагат, но при някои хора това води до оставане на белези след преминаването на обрива. Излагането на слънце крие своите рискове и като цяло е непрепоръчително (ползвайте крем за слънцезащита). Какво помага:  Избягвайте разчесването на петната, ако сърбят, защото колкото повече се чешем, толкова повече сърби. Изрязването на ноктите, за да не се разранява кожата при чесане, е добра идея При къпане и подсушаването след това не търкайте тялото. Използвайте някакъв овлажняващ и успокояващ кожата крем или лосион след къпане Ако имате вана, можете да я напълните с топла, но не и вряла вода, и да хвърлите в нея няколко шепи овесени ядки. Кисненето във вода с овесени ядки има забележителен успокояващ ефект за кожата. В аптеките е възможно да намерите продукти с овесени ядки, специално създадени за тази цел Носете меки и свободни дрехи. Избягвайте вълнени и други по-груби материи  Прогноза и възможни усложнения Розовият лишей обикновено преминава за няколко седмици. Възможно е да се задържи и няколко месеца, но това е рядкост. Състоянието обикновено не се завръща. Розовият лишей не е заплаха за здравето. Разчесаната и разранена кожа обаче може да се инфектира, ако не внимаваме. Връзки:  Pityriasis Rosea by Patient.info – EN Pityriasis Rosea by the American academy of dermatology – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Пневмония,"Други имена: Бронхопневмония. Англ: Pneumonia Какво е пневмония Пневмония се нарича възпалението на дихателните пътища в белия дроб. Когато са възпалени само бронхите, състоянието се нарича бронхит. Ако са възпалени само бронхиолите, се говори за бронхиолит. Когато са възпалени всички дихателни пътища в белите дробове, състоянието понякога се нарича бронхопневмония. Пневмониите са често срещано заболяване, което, ако не се лекува навреме, е опасно за живота. Причини, рискови фактори и превенция Белите дробове се възпаляват най-често вследствие на инфекция. В повечето случаи пневмонията се дължи на бактериална зараза. Понякога причината може да е вирусна или гъбична инфекция. Белите дробове могат още да се възпалят заради:  Дразнене от пушек или вдишване на токсични химични вещества Дългогодишно тютюнопушене, водещо до хронична обструктивна белодробна болест (ХОББ) Поглъщане на храна или вода (аспирационна пневмония)  Бебетата, малките деца и хората над 65-годишна възраст боледуват повече от пневмонии. Възпалението на белия дроб се наблюдава по-често и сред хора с отслабена имунна защита, напр. след химиотерапия при рак или при СПИН. Симптоми Пневмонията в повечето случаи се проявява чрез:   Кашлица, която може да съдържа жълти или дори кървави храчки Задъхване Болка в гърдите Повишена телесна температура, втрисане, изпотяване По-ниска от нормалната телесна температура при хора над 65 години с отслабено здраве Отпадналост, гадене Главоболие Липса на апетит   Симптомите могат да варират от леки до тежки. В редки случаи може да няма симптоми. Лечение Пневмонията се лекува според причината за нея. В повечето случаи това означава с антибиотик, защото заболяването се дължи на бактериална, а не на вирусна инфекция. Често се налага и приемът на лекарства, понижаващи температурата. Винаги изпивайте цялата ви предписана доза антибиотик, дори да се почувствате здрави преди края на лечението. В противен случай бактерията може да остане във вас и болестта да се възобнови. При по-тежки случаи се налага прием в болница, даване на кислород, вливане на антибиотици венозно и др. Не взимайте самоволно сиропи за кашлица. Кашлянето помага на белия дроб да се чисти от натрупващите се в него течности. Консултирайте се с лекаря си. Какво помага:     Овлажняване на въздуха в помещението или поставяне на парче намокрен с топла вода плат пред носа и устата Почивка. Предимно лежете, докато не свалите температурата и не се почувствате по-добре Поемането на много течности, особено вода. Изпивайте поне 10 чаши на ден, ако е възможно Два-три пъти на час поемайте дълбоко въздух по няколко пъти. Така ще отварите белите дробове и ще облекчите дишането Легнете с глава, която е по-ниско от дробовете. Потупайте нежно дробовете няколко пъти. Това помага секретите да бъдат изкашляни по-лесно     Прогноза и възможни усложнения Пневмонията обикновено преминава за около две седмици, ако се лекува. Възможните усложнения от пневмония са:     Възпаление на обвивките на белия дроб (плеврит). Ако между обвивките се натрупа течност (плеврален излив) и тя се инфектира, състоянието изисква незабавна медицинска помощ Затруднено дишане, задушаване Преминаване на бактериалната инфекция в кръвта, което може да доведе до сепсис (т.е. отравяне на кръвта) Образуване на гнойни торбички в белия дроб (белодробен абсцес)     Връзки:  Pneumonia by Better Health Channel – EN Pneumonia by NHBLI @ nih.gov – EN How the Lungs Work by NHBLI @ nih.gov – EN Pleural effusion by patient.co.uk – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Спукано тъпанче,"Други имена: Перфорация на тъпанчевата мембрана. Англ: Ruptured eardrum, Tympanic membrane perforation Какво е спукано тъпанче Тъпанчевата мембрана е тънка ципа, която разделя външното от средното ухо. Нейното пробиване (перфорация) често се нарича спукано тъпанче. Тъпанчевата мембрана предпазва средното ухо от вода и бактерии. Освен това нейната вибрация има роля за предаването на звука. Причини, рискови фактори и превенция Тъпанчевата мембрана може да се пробие вследствие на:  Бактериална инфекция (среден отит) Силен звук Рязка промяна на налягането (гмуркане, скокове с парашут и т.н.) От предмет като клечки за почистване на уши От удар по главата и в областта на ухото (особено от плесник)  Симптоми Спуканото тъпанче обикновено се проявява чрез:  Краткотрайна болка Изтичане на течност от ухото Частична загуба на слух Световъртеж Гадене Пищене, звън в ушите Гадене или повръщане при силен световъртеж  Не установявайте дали имате спукано тъпанче със силно духане при затворена уста и запушен нос. Наистина, ако тъпанчевата мембрана е пробита или разлепена и средното ухо не е възпалено, въздухът ще излезе през ухото. Това обаче може да влоши състоянието. Лечение В доста от случаите лечение не се налага, а мембраната се възстановява сама за няколко седмици. През това време трябва да се пазим от инфекции и да държим ухото сухо по време на къпане. Второто се постига най-добре, като слагаме намазано с вазелин памуче в ухото, когато мием главата си. Допълнително можем да покрием ушната мида с домакинско фолио или друг найлон. Понякога лекарят ни може да постави специална „кръпка” върху мембраната, за да ускори зарастването. В случай на инфекция вероятно ще се наложи да пием антибиотик или да го слагаме като капки в ухото. Възможно е лекарят да ни предпише и орален антибиотик. Ако перфорацията на тъпанчевата мембрана е твърде голяма или пък тъпанчето не зараства, се налага хирургическа намеса. Операцията се извършва с микроскоп и под упойка. И тази операция като всяка друга крие рискове, но не може да се каже, че е тежка. След операцията известно време не трябва да летим със самолет или да плуваме. Ако имате спукано тъпанче, избягвайте да се секнете. Това повишава налягането и пречи на зарастването. Не запушвайте носа при кихане и, ако можете, кихайте с отворена уста. Прогноза и възможни усложнения В повечето случаи мембраната се възстановява сама и загубата на слух е временна. Лечението обикновено е ефективно. Възможните усложнения са:  Ушни инфекции (среден отит) Поява на ненужна тъкан в средното ухо (холестеатом) Проблеми по време на или след операцията  Връзки:  Perforated eardrum - Surgery by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Болест на Паркинсон,"Англ: Parkinson's disease Какво е болест на Паркинсон Болестта на Паркинсон (БП) е заболяване, при което определени мозъчни клетки умират. Поразените клетки имат важна роля за движението и координацията. БП е нелечимо заболяване, което постепенно отнема способността на човека да контролира мускулите си. Терапията забавя развитието на болестта. БП засяга предимно възрастни хора. Причини, рискови фактори и превенция При БП умират клетките, които произвеждат веществото допамин в мозъка. Допаминът е необходим за контрола на мускулите. Какво предизвиква умирането на мозъчните клетки, произвеждащи допамин, е неясно. БП засяга по-често мъже отколкото жени. Състоянието обикновено се среща при хора над 60-годишна възраст. Симптоми Симптомите на БП не са еднакви при различните хора. Заболяването се проявява бавно и постепенно. Някои от типичните му проявления са:  Треперене на ръцете (тремор). Ръцете треперят, когато са отпуснати и почиват. Треперенето престава, когато ги ползваме Скованост в мускулите Проблеми с координацията Забавено движение Проблеми с говора Промени в почерка, като буквите стават по-малки, а писането на ръка – трудно Лицето става безизразно (масковидно)  Диагностицирането на БП, когато заболяването е в начална фаза, е много трудно. Лечение БП не подлежи на лечение. Терапията цели да замести донякъде липсващия допамин и така да забави развитието на болестта и да облекчи симптомите. За нещастие допаминът е твърде голяма молекула, за да навлезе в мозъка чрез кръвта, и поради това „хапчета допамин” не биха ни помогнали. Съществуват поредица лекарства за Паркинсон, които често подобряват състоянието. Ефектът на лекарствата понякога отслабва с времето. Какво помага:  Да откажем цигарите Да се храним здравословно и с храна, подходяща за трудности при преглъщане Да бъдем активни физически, докато можем Да се пазим от стрес и да почиваме Да научим повече за болестта  Препоръчително е да потърсим помощта на физиотерапевт и евентуално да се включим в група за подкрепа. БП е изпитание не само за страдащия от нея, но и за близките му. Прогноза и възможни усложнения Лекарствата за Паркинсон често имат добър ефект и помагат. Те забавят, но не спират развитието на болестта. Възможните усложнения при БП са свързани със загуба на способността за контрол на мускулите. При напреднала фаза на болестта можете да очаквате:  Проблеми с храненето и преглъщането, които могат да доведат до аспирационна пневмония Неспособност да се извършват всекидневни дейности като обличане Инвалидност в една или друга степен Деменция Депресия Ниско кръвно налягане Проблеми с пикочния мехур Констипация (запек) Отпадналост Болка в мускулите  Връзки:  European Parkinson disease association – EN Living with Parkinson’s by the Parkinson Disease Foundation – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Периферна артериална болест,"Други имена: Хронична артериална недостатъчност на крайниците, периферна артериална оклузивна болест, периферна съдова болест. Англ: Peripheral Arterial Disease Какво е периферна артериална оклузивна болест Периферна артериална болест (ПАБ) е състояние, при което крайниците не получават достатъчно кислород заради понижен приток на кръв. Състоянието още се нарича хронична артериална недостатъчност на крайниците (ХАНК) или просто периферна съдова болест. Среща се относително често при хора в напреднала възраст. Причини, рискови фактори и превенция Заболяването се дължи на неспособност достатъчно кръв да достига до краката, което води до болка при ходене и увреждане на нервите и тъканите. Пониженият приток на кръв се дължи на стесняване на артериите. Най-честата причина за такова стесняване е атеросклерозата. В редки случаи притокът на кислород може да е намален заради възпалени кръвоносни съдове или травми. Хронична артериална недостатъчност на крайниците се наблюдава по-често при:  Тютюнопушене Наднормено тегло Диабет Високо кръвно налягане Висок холестерол Исхемична болест на сърцето Изкаран сърдечен или мозъчен удар  Заболяването е в известен смисъл подобно на исхемичната болест на сърцето и двете често се срещат заедно. Симптоми Симптомите на ПАБ се проявяват бавно и постепенно. Намаленият приток на кръв в краката води често до поява на болка при ходене или друго натоварване, защото мускулите не получават достатъчно кислород. Тази болка се нарича клаудикациo и често води до накуцване. Болката изчезва след няколко минути почивка. Друго възможни симптоми при ПАБ са:  Изтръпване и слабост в краката Студени стъпала Промяна на цвета на кожата на краката Лесно образуване на рани, които зарастват трудно Загуба на окосмяване Бавен растеж на ноктите Болка по време на сън, която преминава, ако краката ни висят надолу от леглото Кожа, която изглежда някак лъскава Еректилна дисфункция при мъжете  Лечение Терапията на периферната артериална болест цели да намали болката в краката и да възстанови доколкото е възможно кръвообращението. Второто се постига на практика чрез лечение на проблема, довел до стесняването на артериите. В общия случай този проблем е атеросклерозата. Ето защо лечението при ПАБ съвпада с това при атеросклероза. На практика ПАБ най-често е усложнение на атеросклеротичната болест. Освен прием на различни медикаменти при нужда лечението включва и хирургически манипулации за възстановяване на кръвообращението. Какво помага:  Бъдете физически активни (според препоръките на лекаря си) Взимайте медикаментите си редовно и според предписанията на лекаря си Откажете цигарите Намалете значително или спрете консумацията на алкохол, защото алкохолът увеличава количеството на триглицеридите (вид мазнини) в кръвта Хранете се по-разумно, не яжте много мазни и солени храни Отслабнете, ако има нужда Контролирайте кръвната си захар, ако се налага Контролирайте кръвното си налягане Грижете се внимателно за краката си. Не ходете боси, пазете се от рани и инфекции Намалете стреса в живота си, почивайте и релаксирайте  Прогноза и възможни усложнения В повечето случаи комбинация от медикаменти, промяна в стила на живот и евентуална хирургическа намеса са достатъчни, за да запазим крайниците си. Възможните усложнения при ПАБ са:  Образуване на опасни кръвни съсиреци (вж. дълбока венозна тромбоза) Гангрена (умиране на тъканите) на крака и евентуално ампутация Еректилна дисфункция  Връзки:  Атеросклероза от BGMedic.com Peripheral Arterial Disease by NHLBI – EN Peripheral Artery Disease by the American heart association – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Язва на стомаха и дванадесетопръстника,"Други имена: Пептична язва, язвена болест. Англ: Peptic ulcer, Duodenal ulcer, Gastric ulcer Какво е пептична язва Пептичната язва е рана в стомаха или в началото на тънките черва (дванадесетопръстника). Язвата обикновено засяга лигавицата, т.е. горния защитен слой на тези органи. Състояние е често срещано. Причини, рискови фактори и превенция В повечето случаи язвата се дължи на стомашна инфекция с бактерията Helicobacter pylori. Инфекцията води до възпаление и разраняване на лигавицата на стомаха (вж. гастрит) и/или дванадесетопръстника. Язвата още може да се дължи на повишена киселинност в стомаха. Доста медикаменти имат подобен ефект (напр. аспирин, ибупрофен, бифосфонатите, предписвани при остеопороза и др.). Разпространено е мнението, че стресът може да причини язва. Тютюнопушенето и консумацията на алкохол също увеличават риска от разраняване на лигавиците на стомаха и дванадесетопръстника. Поемането на кисели напитки като кафе на гладно не е препоръчително. Симптоми Основният симптом на пептичната язва е болката. Тя обикновено е остра или пареща и се проявява най-често при празен стомах или след прием на храна, която дразни стомаха или червата. Язвата на стомаха и/или дванадесетопръстника още може да води до:  Гадене и повръщане (може да има следи от кръв) Кръв в изпражненията Липса на апетит Усещане за празен стомах 2-3 часа след хранене Загуба на тегло Болка, която ни буди нощем  Язвата често се проявява на периоди или пристъпи. Някои фактори като консумация на алкохол или рязка промяна на времето могат да водят до „язвени кризи”. Най-често язвата се открива чрез ендоскопия. Ендоскопия означава, че „гълтаме” сонда, снабдена с камера, с помощта на която лекарите оглеждат за рани вътрешността на стомаха и дванадесетопръстника. При язва често се правят и тестове за инфекция с H. pylori. Лечение Лечението на язвата цели да спре бактериалната инфекция, ако има такава, и да намали киселинността в стомаха. Инфекцията с H. pylori се лекува с антибиотик. Обикновено се дават два различни антибиотика едновременно или някаква друга комбинация от лекарства. Язвата още се лекува с медикаменти, които намаляват киселинността на стомашния сок. Тези лекарства са многобройни и разнообразни. Лекарят ни ще избере измежду тях според индивидуалното ни здравословно състояние. Съществуват и лекарства, чиято роля е да предпазват лигавицата на стомаха от киселините. Какво помага при язва:  Хранете се често и по малко вместо три пъти на ден. Така стомашният сок ще разгражда храната и ще дразни по-малко стомашната стена Избягвайте храни, които дразнят стомаха – кисело, люто, ястия с много подправки, пържено Не пийте кафе или други кисели напитки на гладно. Пийте кафето с мляко и, ако е възможно, с малко храна (т.е. с някоя и друга малка бисквитка) Контролирайте стреса. Почивайте и се успокоявайте Не пийте алкохол и не пушете цигари Пийте поне по 6 – 8 чаши вода на ден  Прогноза и възможни усложнения Ако язвата се дължи на бактериална инфекция, тя най-често може да бъде излекувана. Симптомите на състоянието почти винаги могат да бъдат контролирани успешно. Възможните усложнения при язва, която не се лекува, са:  Вътрешен кръвоизлив Перфорация (пробив) на стомаха или дванадесетопръстника. Това е спешно медицинско състояние, изискващо незабавна хирургическа намеса Известно запушване на изхода на стомаха към тънките черва, дължащо се на образуване на тъкан около раната. Тъканта е от онзи вид, който причинява видимите белези (фиброзна тъкан) Рак на стомаха (много рядко). Инфекцията с Helicobacter pylori е рисков фактор за рак на стомаха, ако не е лекувана дълги години  Връзки:  Stomach ulcer by Better health channel – EN Peptic ulcer disease by the Medical University of South Carolina – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Пародонтит и периодонтит,"Други имена: Пародонтоза. Англ: Periodontitis, periodontal disease Какво са периодонтит и пародонтит С термините периодонтит и пародонтит стоматолозите описват възпалението на тъканите (венци, кости и т.н.), които поддържат зъбите. Двете имена отчитат различните причини за проблема. Парадонтитът още се нарича пародонтоза, макар и названието да е остаряло. Възпалението на поддържащите зъбите тъкани е често срещано. Причини, рискови фактори и превенция Пародонтитът е задълбочило се възпаление на венците (гингвинит). Причината за възпаляване на венците е образуването на плака върху тях (зъбен камък), в която живеят бактерии. Бактериите инфектират венците. Периодонтитът е възпаление, дължащо се на инфекция, която идва отвътре (а не отвън чрез венците). Това означава чрез зъбните канали, костта, която държи зъбите, или нещо подобно. Периодонтитът е по-рядко срещан. По-често пародонтит се наблюдава при:  Липсваща или непълна орална хигиена Възпалени венци (гингвинит) Пушачи Бременни жени и при пубертет (дължи се на хормоналните промени) Неконтролиран диабет Недобре пасващи зъбни протези, детски шини (брекети) и т.н. Отслабена имунна защита Сухота в устата Някои вирусни и гъбични инфекции Употреба на наркотици Недохранване  Симптоми Пародонтитът най-често може да се разпознае по симптомите на възпалението на венците. Те са:  Лош дъх Зачервени и подпухнали венци Кървене при миене на зъбите и ползването на конец Отдръпване на венците нагоре Венци, които изглеждат някак лъскави Поява на афта в устната кухина  Допълнително може да се забележи увеличаване на междузъбното пространство и клатене на зъбите, дължащо се на стопяване на костта. Периодонтитът няма външни проявления. Той най-често се открива, защото се оплакваме от болка в зъба при почукване или дъвчене. Периодонтитът понякога води до оток в областта на лицето. Лечение Ако е в лека форма, пародонтитът се лекува чрез премахване на зъбния камък и изчистване на околозъбните пространства (огнищата на възпаление). Това трябва да се прави на всеки няколко месеца. При по напреднали случаи на периодонтит и пародонтит се налага ползването на антибиотик и различни хирургически намеси за възстановяване на зъбния апарат. Какво помага:  Почиствайте зъбния камък при стоматолог на всеки 4-5 месеца Използвайте средно твърда четка за зъби (т.е. medium) и паста за зъби с флуор. Мийте си зъбите поне по два пъти на ден за около три минути Да изчистваме преди всичко венците, бузите и езика, когато си мием зъбите. Откритите части на зъбите общо взето се чистят сами (затова изключително рядко по тях има кариеси) Яжте повече плодове и зеленчуци. Те не само не залепват по зъбите, но и предизвикват слюнкоотделяне. Избягвайте сладките напитки и се жабуркайте с чиста вода след тях Миенето на зъбите след всяко хранене. Ако това не е възможно, помага да се жабуркаме с вода за уста или дори с чиста вода. Дъвките без захар също имат добър ефект Вода за уста. Тя потиска образуването на плаката, спомага за премахването ѝ и намалява бактериите в устата. Прониква и почиства места, които четката за зъби пропуска Непременно използвайте конец за зъби. Той почиства междузъбните пространства, до които четката няма достъп (и където се образуват кариесите).  Хората, които следват горните съвети, рядко имат проблеми със зъбите и венците си. Прогноза и възможни усложнения Навременното лечение и добрата орална хигиена почти винаги са достатъчни, за да запазим зъбите си. Възможни усложнения при периодонтита и пародонтита са:  Загуба на зъби Инфекция, която се разпространява по околните тъкани, например по челюстните кости. Инфекциите в областта на главата по правило са доста опасни  Възпаленията около зъбите са свързани и с проблеми като:  Астма Диабет Исхемична болест на сърцето Преждевременно раждане Ревматоиден артрит Сърдечен или мозъчен удар  На какво се дължи връзката между тези проблеми и възпалението на поддържащите зъбите тъкани, не е напълно ясно. Възможно е инфекцията да се пренася лесно до другите части на тялото. Връзки:  Правила за орална хигиена от BGMedic.com Dental Plaque and Gum Disease by Patient.info – EN Periodontal (Gum) Disease: Causes, Symptoms, and Treatments – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Паническо разстройство,"Други имена: Страхова невроза, панически атаки. Англ: Panic disorder, Panic attacks Какво е паническо разстройство Паническо разстройство се наричат повтарящи се пристъпи на панически атаки. Състоянието често се нарича и страхова невроза, въпреки че това име вече не се ползва официално. Паническите атаки са епизоди на изключително силен, но необоснован страх, който предизвиква интензивна физическа реакция. Паническото разстройство е вид тревожно разстройство. Причини, рискови фактори и превенция Паническите атаки не се дължат на нерви, стрес или тип характер. Страховата невроза е заболяване. За съжаление не е открито какво го причинява. Състоянието често се отключва (появява) след период на стрес. Фобиите, както се нарича необоснованият и необясним страх от нещо незаплашващо ни, изключително рядко водят до панически атаки. Жените страдат от паническо разстройство по-често от мъжете. Симптоми Паническите атаки не са предизвикани от реални житейски обстоятелства. Те са необосновани и без очевидна причина. Паническите атаки често приличат на сърдечна атака и имат поне някои от следните симптоми:  Усещане за наближаваща ужасна беда Страх от загуба на контрол Страх, че сега ще умрем Усещане за отдалечаване от реалността Неконтролирано треперене Ускорена сърдечна дейност Изпотяване Падане на кръвното налягане Вкочаняване, сковаване на мускулите Болки в гърдите Задъхване или дори усещане за задушаване Главоболие Замайване Объркване Стягане (буца в гърлото) Горещи вълни Стягане в стомаха Прилошаване Трудност да се преглъща  Обикновено паническата атака трае 20-30 минути, като най-силна е около 10-ата минута. Пристъпите могат да започнат по всяко време дори по време на сън. Поне няколко от горепосочените симптоми са необходими, за да се диагностицира паническа атака и евентуално паническо разстройство, ако атаките се повтарят. Лечение Паническото разстройство се лекува чрез психотерапия и медикаменти. Какво помага:  Да се наспиваме (вижте тези правила хигиена на съня) Да не пием алкохол и да не приемаме стимуланти и наркотици Да живеем физически активно, да спортуваме Да се храним по едно и също време на деня Да почиваме и да се научим да контролираме стреса Да сме търпеливи и толерантни към себе си или близките си  Прогноза и възможни усложнения В повечето случаи лечението помага, но не всички хора могат да бъдат излекувани. Връзки:  Panic disorder by NHS Choices – EN Answers to Your Questions About Panic Disorder by the American Psychological Association– EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Нощно напикаване,"Други имена: Енуреза, eнурезис ноктурна, нощна инконтиненция. Англ: Bedwetting, Enuresis, nighttime incontinence Какво е нощно напикаване Нощната енуреза е неспособност за контрол на пикочния мехур по време на сън. Нощното напикаване се наблюдава предимно при деца до около 6 – 7-годишна възраст. Понякога на децата им трябва повече време, за да се научат да контролират пикочния си мехур по време на сън. Това е напълно нормално. Детското нощно напикаване обикновено изчезва до седмата година. Ако продължи след това, причината трябва да се потърси и евентуално да се излекува. Ако това е невъзможно, енурезата ще съпътства човека през целия му живот с една или друга честота и интензивност. Този текст основно разглежда детското нощно напикаване. Причини, рискови фактори и превенция Нощното напикаване най-често се дължи на неумение на мозъка да подаде сигнал, че пикочният мехур е пълен и трябва да се събудим, за да уринираме. Нервната система се нуждае от време, за да се развие напълно. Детето няма никаква вина за това. По-рядко нощното подмокряне се появява, след като организмът е установил контрол върху пикочния мехур по време на сън поне за шест месеца. В този случай причината може да е физическа, психическа или пък енурезата да се дължи на промяна в съня. Най-често появата на детско нощно напикаване се дължи на:  Стрес. Раждането на дете в семейството или смяна на жилището могат да предизвикат подмокряне Малък пикочен мехур Сънна апнея Диабет Хроничен запек (констипация)  Други възможни причини за енуреза при деца и възрастни са:  Мозъчни или нервни проблеми Мускулни проблеми Инфекция на уринарния тракт Бременност Странични ефекти от някои медикаменти Деменция Залежаване (след операция или травма) Увеличена простата при мъжете Депресия Рак на пикочния мехур  Всички тези проблеми вероятно ще доведат до изпускане и в будно състояние, което лекарите наричат уринарна инконтиненция. Симптоми Нощното напикаване при децата е нормално. В повечето случаи то преминава самò до към петата година. Няма повод за притеснение, ако продължи дори до 7-годишна възраст. Ако детето ни продължава да се подмокря насън поне по два-три пъти на месец след 7-ата година, трябва да потърсим лекарска помощ. В този случай вероятно някакъв здравословен проблем предизвиква енурезата. Този проблем трябва да се открие и лекува. Ако нощното напикаване е съпътствано от болка при уриниране, запек, силна неестествена жажда, розова до червена урина или хъркане, трябва да се обърнем веднага към лекар. Лечение Нощното напикаване не се дължи на мързел, глупост, безотговорност или нещо подобно. Детето не е виновно и не носи никаква отговорност, че се напикава по време на сън. Ако подмокрянето по време на сън се дължи на някакво заболяване като диабет или сънна апнея, лечението на причината ще реши проблема с енурезата. Когато заболяването, на което напикаването е само симптом или последица, е нелечимо, лек за подмокрянето няма. В случай на нужда лекар може да предпише медикаменти, които потискат образуването на урина по време на сън. Ако проблемът се дължи на малък пикочен мехур, може да се наложи прием на лекарства, които отпускат мехура, така че той да събира повече течност. Медикаментите рядко успяват да излекуват нощното напикаване и то се завръща, след като ги спрем. Какво помага за нормалното решаване на проблема:  Да подхождаме с разбиране и грижа за детето. Това е най-важното Да не му се караме или сърдим. Да не показваме раздразнение и да не го засрамваме Детето трябва да знае, че напикаването по време на сън не е срамно, а е нещо нормално. Ако мокротата го тревожи много, може да се ползват сензори (аларми) за влага, създадени специално за случаите на нощно напикаване Да научим детето си да отива до тоалетната винаги когато му се пишка Да поощряваме двукратното ходене до тоалетната – веднъж в началото на ритуала за лягане и втори път преди заспиване Да научим детето да пие течности през деня, а не вечер. Напитки, съдържащи кофеин (като колата и кафето), са противопоказни за децата по принцип и напълно неуместни вечер и при проблем с нощно напикаване Подмокрянето води до сърбеж и затова е добре да измиваме детето сутрин. Препоръчва се употребата на кремове, които да пазят кожата от солите и другите вещества в урината Насърчаване и награждаване на детето за сухите нощи. Позволявайте на детето да участва в изчистването и оправянето на леглото. Така то се учи на отговорност и разбира, че напикаването не е трагедия  Прогноза и възможни усложнения Нощното напикаване изчезва с възрастта, ако причината за него не е някакво заболяване. Енурезата не заплашва здравето ни. Възможните усложнения при нея са основно психически. Когато към проблема не се подхожда с разбиране и грижа, децата могат да развият ниско самочувствие заради чувствата за срам и вина. Сърбеж и разраняване по кожата са възможни, ако детето често спи мокро. Връзки:  Bedwetting by NHS Choices – EN Bedwetting tips – EN Urinary incontinence in adults – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Панкреатит,"Други имена: Възпаление на панкреаса, възпаление на задстомашната жлеза. Англ: Pancreatitiс, Inflammation of the pancreas Какво е панкреатит Панкреатит означава възпаление на панкреаса. Панкреасът, наричан още задстомашна жлеза, е малък орган зад стомаха, който произвежда ензими за смилането на храната в червата. Хормоните инсулин и глюкагон също се произвеждат в панкреаса. Възпалението на панкреаса се получава, когато храносмилателните ензими се активират, преди да са го напуснали. Активните ензими разграждат тъканите на органа. Панкреатитът бива остър и хроничен. Острият, при който възпалението е внезапно, много силно и „самосмилането” на панкреаса интензивно, е животозаплашващо състояние. Хроничният панкреатит е постоянно слабо възпаление на органа, водещо до неговото постепенно унищожаване. Причини, рискови фактори и превенция Основната причина за появата на остър панкреатит е всекидневна консумация на алкохол в продължение на пет или повече години. Количествата алкохол трябва да са значителни. Поради тази причина мъжете страдат много по-често от жените. При почти всички други случаи панкреатитът е усложнение при бъбречнокаменна болест и холецистит. Много рядко панкреасът се възпалява заради автоимунни заболявания, много високи нива на триглицеридите в кръвта (вид мазнини, подобни на холестерола), рани на органа след операция или инцидент (например катастрофа), рак на панкреаса, вирусна инфекция, кистична фиброза и други редки генетични заболявания. Симптоми Главният симптом е болка в горната част на коремната област, която понякога се разпространява към гърба и се усеща между плешките. Болката се влошава веднага след хранене особено ако храната е по-мазна. С времето болката става непрекъсната и по-интензивна. Характерен признак за панкреатит е засилване на болката, когато легнем по гръб. Други наблюдавани симптоми при възпаление на панкреаса са:  Повишена телесна температура Гадене Повръщане Изпотяване Хълцане Газове Пожълтяване на кожата и бялото на очите (жълтеница) Изпражнения с цвят на глина  Ако имате симптоми на панкреатит, незабавно потърсете лекарска помощ. Лечение Острият панкреатит е животозаплашващо състояние. То изисква приемане в болница, където лекарите ще назначат лечение според причината за възпалението и общото ни състояние. Възможно е да се стигне до хирургическа намеса. При хронично възпаление на панкреаса лечението, на първо място, се свежда до премахването на причините за появата му. Отказването на цигарите, неприемането на алкохол, минаването на нискомаслена диета и пиенето на повече течности са задължителна част от лечението. Възможно е да се наложи приемането на хранителни ензими и инсулин. Прогноза и възможни усложнения Възпалението на панкреаса е сериозно заболяване. Острата форма е спешен случай. Обикновено тя преминава за около седмица. Възможни усложнения при нея са:  Рак на панкреаса Бъбречна недостатъчност Сърдечна недостатъчност Събиране на течност в коремната кухина (асцит) Събиране на течност в белия дроб, което възпрепятства дишането  При повтарящи се епизоди на остър панкреатит се развива хроничен панкреатит. Хроничният панкреатит е много тежко заболяване. Ако консумирането на алкохол и мазна храна не се прекрати напълно, изходът най-често се свежда до инвалидност и смърт. Възможни усложнения от хронично възпаление на панкреаса са:  Диабет Невъзможност за усвояване на мазнините и витамините в храната Запушване на вената на далака Събиране на течност в коремната кухина (асцит)  Хроничният панкреатит понякога води до образуване на псевдокиста на панкреаса. Псевдокистата представлява малка торбичка в коремната кухина, пълна с течност от панкреаса. Тя е изключително опасна, защото може да се възпали и/или спука, което може да доведе до шок и отравяне на кръвта. Лечението е оперативно. Връзки:  Дружество на анонимните алкохолици в България Pancreatitis by Better health channel – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Ниско кръвно налягане,"Други имена: Хипотония. Англ: Low blood pressure, hypotension Какво е ниско кръвно налягане Кръвното налягане е силата, с която кръвта натиска стените на кръвоносните съдове. То е мярка за интензитета на кръвообращението. Ниското кръвно налягане е състояние, при което организмът не успява да достави кръв достатъчно бързо до някои части на тялото. Това води до недостиг на кислород в тези части. Състоянието се нарича още хипотония. Причини, рискови фактори и превенция Нормалното кръвно налягане при повечето хора се движи между 90/60 mmHg и 120-130/80 mmHg (милиметра живачен стълб). За паднало кръвно говорим, когато нормалното за нас кръвно налягане спадне с около 20 единици. Достатъчно е само едната граница на кръвното налягане да е постоянно ниска, за да бъдем диагностицирани с хипотония. Кръвно налягане под 90/60 се счита за ниско. Доста хора страдат от ниско кръвно налягане през младостта си. Това е нормално, макар и неприятно явление. Много често изправянето от легнало или дори седнало положение предизвиква падане на кръвното. Нарича се ортостатична хипотония. Този тип спадане на кръвното налягане е краткотрайно и обикновено засяга хора над 65 години. Ортостатичната хипотония се дължи на неспособност на сърцето и кръвоносните съдове да реагират достатъчно бързо на промяната на положението на тялото или по-вярно да противодействат на гравитацията, която притегля кръвта в краката. В резултат мозъкът за кратко е лишен от достатъчно оросяване. Ниското налягане може още да се дължи на недобра комуникация между мозъка и сърцето, т.е. на проблеми и заболявания на нервната система. Често срещани причини за поява на хипотония са:  Бременност. Това е съвсем нормално, защото кръвоносната система обслужва още един малък човек Дехидратация (обезводняване) Прием на алкохол, защото спиртът обезводнява тялото и свива кръвоносните съдове Недостиг на соли Загуба на кръв Сърдечни проблеми Хормонални проблеми, включително диабет Инфекция на кръвта (септицемия) Изключително силна алергична реакция (анафилаксия) Липса на витамини B9 (фолиева киселина) или B12, което води до недостиг на червени кръвни телца (анемия)  Множество медикаменти могат да понижат кръвното налягане. Симптоми Ниското кръвно налягане води до недостатъчно оросяване на крайниците и главата. Повечето симптоми са свързани с недостига на кислород за мозъка. Затова хипотонията може да доведе до:  Замайване Прилошаване и повръщане Размазване на зрението Причерняване или дори краткотраен припадък (нарича се синкоп и по-разговорно колапс) Объркване Студена, влажна и бледа кожа Отпадналост Сънливост Жажда  При ниско кръвно налягане е възможно да страдаме от студени крайници особено докато спим. Изтръпването (игличките) на пръстите на ръцете по време на сън, когато спим с ръце над главата, също не е изключено. Лечение В повечето случаи ниското кръвно налягане няма нужда да се лекува, защото се проявява само при рязко ставане/изправяне и не заплашва здравето ни. Ако ниското кръвно налягане се дължи на заболяване или прием на определен медикамент, то се лекува според причината за него, ако въобще е необходимо лечение. Лекар може да предпише медикаменти за хипотония по своя преценка. В някои случаи той може да ни препоръча да ядем повече готварска сол. Не увеличавайте количеството сол в диетата си самоволно. Ако приемаме повече сол, пиенето на достатъчно вода е изключително важно. Алергичният шок и сериозната загуба на кръв са спешни медицински състояния. Те се лекуват с поредица животоспасяващи действия, напр. кръвопреливане. Какво помага:  Да пием вода. Около 2.5 литра на ден е препоръчителната доза за здрав възрастен човек. Имайте предвид, че топлата/врялата вода понижава кръвното Да носим компресиращи чорапи като тези за разширени вени. Те не позволяват на кръвта да се натрупва в краката ни Да се изправяме бавно и постепенно Да не пием алкохол  Ако кръвното ни пада след хранене, се препоръчва да ядем по малко няколко пъти на ден и да ограничим храните, богати на въглехидрати (картофи, бяло тесто, ориз и т.н.) Прогноза и възможни усложнения В повечето случаи ниското кръвно налягане е лечимо и не заплашва здравето. Най-честото усложнение при хипотония е получаването на травма вследствие на падане при краткотрайна загуба на съзнание. В много редки случаи, когато някой орган е лишен от кислород за дълго, той може да пострада. Умирането на клетки заради липса на кислород се нарича инфаркт. Връзки:  Hypotension by NHLBI @ nih.gov – EN Защо да пием вода от BGMedic.com   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Остеопороза,"Други имена: Ниска костна плътност. Англ: Osteoporosis Какво е остеопороза Остеопорозата е заболяване на костите, при което те стават по-слаби и по-трошливи. Състоянието се среща много често и засяга поне половината жени над 50-годишна възраст. Причини, рискови фактори и превенция Цял живот костите ни постоянно се подменят. Старата и изморена кост бива разграждана от един вид клетки и съграждана наново от друг вид клетки. Остеопорозата се появява тогава, когато балансът между двата процеса е нарушен и разгражданата кост е малко повече от съгражданата. Резултатът от този дисбаланс е, че с времето плътността на костите намалява и те стават по-крехки и затова трошливи. Какво причинява процесите, водещи до остеопороза, не е напълно известно. По-често състоянието се появява при:  Семейна история на проблема Жени след менопауза (заради спада на хормона естроген) Недостиг на хормона тестостерон при мъже Недостиг на калций (калцият изгражда минералната част на костите) Недостиг на витамин D (необходим за усвояването на калция) Някои медикаменти и заболявания на бъбреците, черния дроб, както и диабет  Рискови фактори за развиване на остеопороза са тютюнопушенето, консумацията на алкохол и поднорменото тегло. Симптоми Остеопорозата няма симптоми, преди човек да открие по най-лошия начин, че костите му са трошливи. В някои случаи първи пострадват прешлените на гръбначния стълб, което често остава незабелязано, защото тези фрактури обикновено не болят, макар и да водят до понижаване на ръста и изгърбване. Ето защо е много важно да се изследваме за остеопороза. Разумно и силно препоръчително е всяка жена след менопауза да се подложи на изследване на костната плътност. Изследването е безболезнено и измерва количеството минерал в костите ни. Нарича се двойноенергийна рентгенова абсорбциометрия или понякога костна денситометрия. Облъчването е минимално и считано за напълно безвредно. Понижената плътност на костния минерал се нарича остеопения. Лечение Остеопорозата се лекува донякъде чрез медикаменти и промени в стила на живот. Лекарствата не са много ефективни и имат странични ефекти, но могат да ни предпазят от счупване на костите. Понякога е необходима хормонална терапия. Лекарствата трябва да се взимат изключително грижливо според предписанията на лекаря, за да се намали риска от странични ефекти. Те се предписват само когато рискът от счупване е сериозен. Промените в храненето и стила на живот имат по-голям ефект от лекарствата при повечето хора. Какво помага: Физическа активност. Тя стимулира регенерацията на костите и забавя развитието на остеопорозата. Упражненията трябва да товарят всички кости. Разходките, тичането или качването на стълби са полезни за костите на краката, таза и гръбнака. За раменете и ръцете е добре да се вдигат тежести, да се разтягат пружини или да се ползват съответните фитнес уреди. Колоезденето и плуването не са добри упражнения за костите. Прием на калций и витамин D. Най-общо хората над 50 години имат нужда от поне 1000 mg калций и 400 IU витамин D на ден. Задължително говорете с лекаря си за количествата на прием и начина си на хранене. Медицинската наука няма еднозначно мнение по отношение на приема на тези две хранителни добавки. Да се пазим от счупване. Добре осветени вечер помещения, неизлизане при заледено време, премахване на килими и пътеки от дома, използване на бастун, носене на очилата, ходенето с удобни и добре прилягащи чехли и т.н. са много важни мерки при остеопороза. Много внимавайте при къпане. Да ограничим приема на медикаменти, които ни успиват или замайват. Такива медикаменти например са успокоителните. Цигарите и алкохолът пречат. Да откажем цигарите и да намалим консумацията на алкохол, е важна крачка за запазването на костите ни Прогноза и възможни усложнения Колкото по-рано започнем да третираме остеопорозата, толкова прогнозата като цяло в по-добра. Хората с повече костна маса по-бавно я „изразходват” от другите. Медикаментите могат да намалят риска от счупване. Най-често приемът в болница при остеопороза се дължи на счупвания в областта на таза и бедрата (вкл. при тазобедрената става) или увреден гръбначен прешлен. Връзки:  Остеопороза - множество полезни съвети от РЗИ „Велико Търново” National Osteoporosis Foundation – EN Osteoporosis Canada – EN NIH Senior Health: Osteoporosis – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Еритема токсикум,"Други имена: Еритем при новородени, неонатален токсичен еритем. Англ: Erythema toxicum Какво е неонатален токсичен еритем Еритема токсикум се нарича много често срещан, но безопасен обрив при новородени. Причини, рискови фактори и превенция Какво причинява токсичния еритем, не е известно. Състоянието засяга около половината новородени и обикновено се проявява през първите часове или дни след раждането. Обривът е безопасен и изчезва за няколко дни. Въпреки това той може много да стресне и уплаши родителите. Симптоми Токсичният еритем при новородените се проявява като малки жълто-бели пъпчици, около които кожата е зачервена. Обривът може да се появява и изчезва. Съпътстван е с лек сърбеж. Най-често пъпчиците се появяват по личицето и средната част на тялото на бебето. Лечение Обикновено лечение не е необходимо, защото обривът е безопасен и изчезва от само себе си за няколко дни. Прогноза и възможни усложнения Обривите напълно изчезват до около четвъртия месец. Отделните пъпчици рядко се задържат повече от две седмици. Връзки:  Снимки на еритема токсикум by Stanford School of Medicine – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Рубеола,"Други имена: Немска брусница. Англ: Rubella, German measles Какво е рубеола Рубеолата (англ. Rubella) е шарка, дължаща се на вирусна инфекция. Заболяването още се нарича немска брусница и в повечето случаи протича леко при деца и малко по-тежко при възрастни. Рубеолата е едно от заболяванията, срещу които се прилага задължителна ваксинация в България (MMR ваксина). Заболяването е много опасно при бременност. Причини, рискови фактори и превенция Рубеолата се дължи на вирусна инфекция. Тя се разпространява предимно чрез малките капчици, които отделя болният, когато киха, кашля, пее или говори. Човек е заразен за другите 10-ина дни, преди да се появи обривът и две седмици след това. Немската брусница още се предава и от майка към детето по време на бременността. Заболяването е изключително опасно за плода. Ако сте бременна и около вас има случай на рубеола, в никакъв случай не общувайте с болния или неговото обкръжение и веднага уведомете лекаря си! Най-добрата превенция срещу рубеола е ваксината, която е ефективна в повече от 90% от случаите. Ваксината може да причини слаба треска около седмица след поставянето. При около 5% от ваксинираните се наблюдава слаб обрив. Те не са опасни. Силно препоръчително е, ако не сте карали рубеола и планирате забременяване, да се изследвате за имунитет срещу болестта и при нужда да се ваксинирате. Поредица изследвания търсят връзка между MMR (срещу морбили, паротит и рубеола, МПР) ваксината и аутизма. Такава причинно-следствена връзка не е открита, а аутизмът се среща еднакво често при ваксинирани и неваксинирани деца и родители. Симптоми При децата около една трета от случаите на немска брусница протичат без симптоми. В другите случаи заболяването се проявява като лека инфекция чрез:  Слабо повишена телесна температура Увеличени лимфни възли (най-често зад ушите и по врата) Слабо главоболие Хрема Суха кашлица Розов слабосърбящ обрив, който започва от лицето и бързо се разпространява по тялото, а оттам и по крайниците. Обривът изчезва в същата последователност – първо от лицето и последно от ръцете и краката Зачервени и възпалени очи (вж. конюнктивит)  Симптомите при възрастните са по-силно изявени и те карат заболяването доста по-тежко от децата. При възрастните например може да има болки в ставите (артрит). Лечение Няма специфично лечение за рубеола и в повечето случаи такова не се налага. Лекарят може да предпише медикаменти за понижаване на температурата или за контрол на възпалението по своя преценка. Никога не давайте аспирин на деца! Ако сте бременна и се заразите с рубеола, обсъдете рисковете с вашия лекар, за да решите дали искате да запазите плода. Ако да, вероятно ще ви бъдат инжектирани хиперимунни глобулини. Това са антитела срещу вируса на рубеола, добити от кръвта на човек с имунитет срещу болестта. Лечението с глобулини не намалява вероятността за увреждания при плода. В общия случай, ако имате рубеола, пазете другите от заразяване. Стойте далеч от бременни жени и уведомете колеги, приятели и т.н., че страдате от заболяването. Прогноза и възможни усложнения Рубеолата е леко заболяване, което много рядко създава проблеми при деца. Заболяването по време на бременност е много опасно за плода особено в първия триместър. Възможни последици са глухота, дефекти при изграждането на органите (включително сърцето), катаракта, забавен растеж, сериозно умствено изоставане. Това е причината лекарите обикновено да препоръчват прекъсване на бременността при доказана инфекция с рубеола. Възрастните карат заболяването по-тежко. Възможни усложнения са:  Възпаление на ставите, т.е. артрит Възпаление на очите (конюнктивит) Възпаление на ушите (среден отит)  Връзки:  Рубеола от РЗИ „Велико Търново” Rubella (German Measles) and Pregnancy by Patient.info – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Настинка,"Други имена: Простуда, ринофарингит. Англ: Common cold, rhinopharyngitis Какво е настинка Настинката е леко вирусно заболяване на носа и гърлото, което се среща изключително често. Настинката се различава от грипа по това, че обикновено се кара по-леко и човек се възстановява по-бързо. Все пак двете инфекции протичат сходно и разлика между лек грип и тежко простудяване почти няма. Причини, рискови фактори и превенция Обикновената настинка се причинява от повече от 100 различни вируса, като най-често те са от семейството на риновирусите (в медицината „рин” означава нос). Въпреки името си простудата не се дължи на студ. Хората обаче са по-склонни да боледуват през студените месеци и вероятно оттам заболяването е получило името си. Настинката е изключително заразна. Най-често инфекцията се дължи на контакт с болен човек, който киха, кашля или се секне в наше присъствие. За съжаление човек може да прихване вируса и от предмети, например от дръжка на врата или ключ за лампа, ако след допир с тях докосне лицето си. Да се заразим от телефонната слушалка или от използване на общи прибори, съдове, кърпи и прочие, е много лесно. Какво можем да сторим, за да се предпазим от простуда:  Преди всичко да си мием ръцете често Да проветряваме помещенията Да почистваме със спирт или мокри кърпички дръжките на вратите, седалките на тоалетна и другите предмети, които се докосват често от всички Да почистваме детските играчки Да използваме хартиени носни кърпички, които да изхвърляме веднага след употреба  Симптоми Симптомите на настинката са:  Хрема (с времето секретът става по-гъст и добива жълто-зелен цвят) Запушен нос Кихане Дразнене в гърлото (бръждящо гърло)  При простуда по-големите деца и възрастните много рядко вдигат температура. Различните вируси могат да причинят и някои от следните оплаквания:  Насълзяване на очите Болки в гърлото (възпалението на гърлото се нарича фарингит) Липса на апетит Главоболие Кашлица Болка в мускулите Стичане на секрет в гърлото (вътрешен ринит)  В сравнение с настинката грипът ни удря по-бързо и по-силно и отминава по-бавно и по-трудно. Лечение Простудата почти винаги преминава сама за няколко дни. Целта на терапията при нея е да се облекчат симптомите, така че заболяването да се изкара без сериозно неудобство. Антибиотиците не работят при настинка както не работят и при грип. Антибиотиците са ефективни срещу бактериални инфекции, но не повлияват вирусните, а приемът им, когато не са необходими, обикновено отслабва организма. Какво помага:  Почивка. Най-добре легнали и завити. Не бива да се прегравяме Да поемама достатъчно течности, предимно вода. Възрастен човек има нужда от около 3 литра течности на ден Гаргара с топла солена вода облекчава гърлото Промиване на носа със солен (физиологичен) разтвор облекчава хремата. Малките деца трудно понасят запушения нос и такива промивки доста им помагат. Попитайте в аптеката за такъв детски разтвор Овлажняването на въздуха в помещенията намалява дразненето на гърлото и евентуално кашлицата Пилешка супа и изобщо течна топла храна. Ефектът на пилешката супа при простуда е изучен от лекарите на шега, ала е установено, че тя успокоява възпалителния процес и ускорява напускането на сополите от носа Смучещи се дражета успокояващи гърлото. Не са подходящи за малки деца, защото те могат да се задавят с тях!  Непрепоръчително е да се приемат медикаменти при настинка. Капките за нос, сиропите за кашлица и прочие не лекуват инфекцията, но имат странични ефекти. Например капките за нос, ако се употребяват често или продължително, може да доведат до хронично повтарящи се периоди на възпаление на лигавицата на носа. Не ползвайте лекарства без да са предписани от лекар. Никога не давайте аспирин на деца под 16 години! Прогноза и възможни усложнения Настинката е леко заболяване, което преминава само. Усложнения се наблюдават най-вече при децата. Те могат например да бъдат:  Ушна инфекция (среден отит) Синузит, т.е. възпаление на синусите. Синусите са кухини, свързани с носния канал Бронхит Пневмония Круп, т.е. остро възпаление на ларинкса (ларингит), водещо до хрипове и специфична кашлица (лаеща кашлица)  Кога трябва да се обърнем към лекар:  При повтаряща се висока температура (над 39.4° С за възрастни, над 38° С за новородени и около 40° С за деца) Неспираща кашлица Подути и болезнени лимфни възли Болки в синусите Болки в ушите При температура, съчетана с втрисане, изпотяване и храчки, които имат някакъв цвят (не са бистри)  При деца лекар ще е необходим и ако:  Детето отказва да поема течности и се дехидратира (следете дали то уринира по-рядко от обикновено) Повишената температура не спада повече от 24 часа за бебета до 2 години и повече от три дни за по-големи деца Натрапчиво и силно главоболие Повръщане и болки в корема Необичайно силна сънливост Непрестанен плач Вдървен, схванат врат  Връзки:  Common cold by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Жълтеница при новороденото,"Други имена: Неонатална хипербилирубинемия, бебешка жълтеница, физиологична жълтеница. Англ: Newborn jaundice, breast milk jaundice, Infant jaundice Какво е жълтеница при новороденото Бебешката жълтеница е състояние, при което кожата, лигавиците и склерата (бялата част на очите) на детенцето добиват жълт цвят. Причини, рискови фактори и превенция Жълтеницата се дължи на повишеното количество на билирубина в кръвта. Билирубинът е вещество с жълт цвят, което се получава при разпадането и подмяната на червените кръвни клетки (еритроцити), използвани по време на вътреутробното развитие на новороденото и замяната им с нормалните за зрелия организъм еритроцити. Черният дроб е отговорен за разграждането на билирубина. При около половината от новородените (особено при недоносените) черният дроб не е напълно готов за тази задача и капацитетът му често се надхвърля, което води до натрупване на неразграден билирубин в кръвта на бебето. Тази жълтеница се появява на втория-третия ден след раждането и се нарича физиологична жълтеница. По-рядко причината за жълтеницата е в кърмата на майката, която съдържа вещества, които пречат на разграждането на билирубина. Този тип жълтеница е рядка и се нарича кърмаческа жълтеница и често се предава в рода. Тя се появява десетина дни след раждането. Съществуват поредица заболявания и състояния, на които жълтеницата е симптом. В този случай тя ще е или налична при раждането, или ще се появи по-късно от втората седмица. Някои от тези причини за жълто оцветяване на кожата и склерата на очите са:  Недостатъчно кърма или пък бебето не суче достатъчно, тоест недохранване и дехидратация на кърмачето Несъвпадение между кръвната група на майката и тази на детето, което понякога води до прекалено бързото разрушаване на червените кръвни клетки. Вж. хемолитична болест на плода и новороденото Прекалено много червени кръвни клетки или увреждане на тази клетки Увреждане на черния дроб на новороденото Бактериална или вирусна инфекция Вътрешен кръвоизлив Липса на определени ензими или протеини у бебето Заболявания като сифилис, рубеола, цистична фиброза и др. Някои медикаменти Недостатъчно кислород в организма (хипоксия)  Симптоми Жълтеницата е очевидна. Оцветяването обикновено почва от лицето и се движи надолу по тялото. Ако натиснем нежно с пръст нослето или челцето на бебето, кожата ще се оцвети в жълто в случай на жълтеница. Ако кожата само леко избледнява при натиск, детето няма жълтеница. Ако жълтеницата на новороденото не премине до 2-3 седмици, трябва да потърсим лекар. Лечение В повечето случаи бебешката жълтеница няма нужда да се лекува. Силно препоръчително е да храним (кърмим) бебето 8-12 пъти на ден. Така осигуряваме повече течности за организма на детето и стимулираме червата му по-често да изхвърлят билирубина от организма. В случай че нивата са билирубин в кръвта са доста високи или нарастват бързо, се налага лечение. Най-често бебето ще бъде облъчено със синя светлина, която помага на организма да разгражда билирубина. Докато е под лампата, очите на детето трябва да се закрият. Ако ситуацията е извън контрол, се налага кръвопреливане. Прогноза и възможни усложнения Почти винаги жълтеницата преминава сама за няколко седмици и не застрашава по никакъв начин бебето. Билирубинът в много големи количества уврежда мозъка, защото се натрупва в нервната тъкан. Ако нивата му са изключително високи (кожата е ярко жълта), е възможно да предизвика церебрална парализа, глухота и увреждане на мозъка, наречено керниктер (ядрена жълтеница). Веднага се обърнете към лекар, ако освен жълтеница детето:  Вдигне температура и го втресе Плаче изключително пискливо (с много високи тонове на звука) Не се храни Стане много апатично, отпуснато, безразлично или летаргично Жълтеницата не преминава след 2-3 седмици или стъпалата на бебето също пожълтеят  Връзки:  Breast milk jaundice by MedlinePlus– EN Kernicterus by MedlinePlus– EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Краста,"Англ: Scabies Какво е краста Крастата е кожна инфекция с миниатюрен паразит, която води до обрив и силен сърбеж. Състоянието е относително често срещано, доста неприятно, но напълно лечимо. Причини, рискови фактори и превенция Крастата се дължи на инфекция с миниатюрен кърлеж на име Sarcoptes scabiei. Кърлежът живее в кожата ни и се размножава там чрез снасяне на яйца. Крастата е доста заразна и се пренася при физически контакт. Паразитът може да се предава от човек на човек и чрез повърхности, общи кърпи, спално бельо и т.н. В общия случай, ако имаме болен от краста в дома си, ще се заразим и ние. От краста боледуват и някои животни, включително кучетата и котките. Техният вид паразити обаче е друг и ние не можем да се заразим от животни, а само от хора. С други думи, няма нужда да лекуваме домашните си любимци, когато ние сме болните. Добрата лична хигиена предпазва от краста само донякъде. Заболяването е много заразно и всеки може да го прихване. Не можем да се заразим от краткотрайни физически контакти като ръкостискане. Паразитите умират за около три дни извън кожата. Изпирането на бельо, дрехи, чаршафи на висока температура (90°С) премахва паразита. Замразяването е друг метод, който можем да използваме, за да дезинфекцираме тъкани и предмети. При грижа за болен от краста е разумно да използваме гумени ръкавици. Симптоми Симптомите на крастата се дължат на алергична реакция. Те се появяват 2-6 седмици след заразяването.  Интензивен сърбеж, който често е по-силен нощем по време на сън Обрив, който се появява след началото на сърбежа. Характерно за крастата е, че отделните обриви често са под формата на прави линии. Обривът е съставен от червени подутини Видими под кожата тунели, издълбани от паразитите. Изглеждат като тънки черни или сребърни нишки с дължина 2-10 мм  Кърлежът, причиняващ крастата, най-често засяга кожните гънки, ставите (лакти, колене), пространството между пръстите, китките, подмишниците, долната част на стъпалата, гениталиите при мъжете и около гърдите при жените. За нещастие при децата паразитът най-често се заселва в кожата на скалпа, лицето и врата. Ако имате най-малки съмнения за краста, веднага се обърнете към лекар, за да започнете лечение възможно най-скоро. Лечение Крастата е лечима. Съществуват мазила, които убиват паразита и яйцата му. Лечението обаче е трудно, защото избягването на повторна инфекция с кърлежи, останали по дрехи, бельо и т.н., е мъчна работа. Лечението с антипаразитния крем трябва да се приложи едновременно на всички членове на едно домакинство (или сексуални партньори), без значение дали те имат симптоми на краста. Сърбежът ще се задържи 2-3 седмици след излекуването. Тъй като самият сърбеж се дължи на алергична реакция, той може да се третира с медикаменти за алергии. По свое усмотрение лекуващият лекар може да предпише такива. Те често са необходими при деца, за да се намали разчесването, което разранява кожата. Децата под две години понякога се лекуват с антипаразитни мазила, различни от тези на възрастните. За детската кожа по време на лечението ще е необходима грижа. В редки случаи при отслабена имунна защита може да бъде предписано и лекарство, което се пие под формата на хапчета. Какво помага:  Преди да полагате лекарството върху кожата, се изкъпете с топла към гореща вода и се изсушете добре. После намажете върху сухата кожа лекарството, почвайки от врата и завършвайки с краката. Следвайте внимателно предписанията на листовката и указанията на лекаря си. Не се скъпете с количеството намазан крем В деня, в който започваме лечението, трябва да изперем спалното бельо при 90°С. Това ще убие паразитите по него. Очаква ни много пране, защото всички дрехи, кърпи и бельо, които сме носили преди да започнем лечението, трябва да се дезинфекцират. Ако количеството пране е непосилно, сложете в добре затворени найлонови пликове дрехи, чаршафи и т.н. и ги оставете някъде далеч от вас (гараж, таван, мазе) за около седмица. Кърлежите ще умрат без храна Замразяването също убива паразитите. Внимавайте какво слагате в камерата обаче, защото например някои обувки могат да се повредят. Камерата е особено подходяща за детските играчки Веднага след започването на лечението изчистете всички килими, мебели и т.н. с прахосмукачка и после изхвърлете торбата с праха. Махането на килимите, покривките от мебели, маси и т.н., докато трае лечението, е добра идея. Струпайте ги далеч от вас, така че ако по тях има кърлежи, те да умрат Носенето на ръкавици по време на сън и най-вече изрязването на ноктите са много добра идея, за да не за разранява кожата от разчесване. Особено важно е при децата Попитайте лекаря си за крем, който може да облекчи сърбежа ви. Попитайте го и как да третирате разранената кожа особено при деца  Крастата може да е трудна за лечение, ако дезинфекцията на дома не се проведе напълно или не всички се лекуват. Сърбежът ще отмине 2-3 седмици след премахването на паразитите от кожата ни. Прогноза и възможни усложнения Крастата е неприятно, но лечимо заболяване. Лечението е ефективно, но изисква много усилия. Кърлежът не напуска тялото, ако не се лекува. Ако крастата не се лекува или болният е с отслабена имунна защита, е възможно да се развие по-тежката форма на заболяването, при което кожата силно се разранява и се образуват струпеи (норвежка краста). Разраняването на кожата може да доведе до кожни бактериални инфекции (т.е. напр. импетиго), които ще наложат прием на антибиотик. Връзки:  Permethrin Topical by US National Library of Medicine – EN Scabies by the American Academy of Dermatologu – EN Scabies by patient.info   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Глутенова непоносимост,"Други имена: Глутенова ентеропатия, цьолиакия/целиакия, нетропическо спру. Англ: Gluten sensitive enteropathy, celiac disease, gluten intolerance, nontropical sprue Какво е глутенова непоносимост Глутенът е смесица от протеини, които се съдържат в пшеницата, ечемика и ръжтa. При хората с глутенова непоносимост той предизвиква имунна реакция, която възпалява тънките черва и уврежда власинките им, чрез които храната преминава в тялото. Състоянието се нарича още глутенова ентеропатия, спру или целиакия (цьолиакия). Всички тези имена означават едно и също – че яденето на глутен води до недохранване без значение колко храна поемаме. Причини, рискови фактори и превенция На какво се дължи цeлиакията, не е известно. Състоянието може да е вродено или да се появи във всеки етап от живота. Жените са по-често засегнати от мъжете. Глутеновата ентеропатия засяга около 1-3% от европейците в една или друга степен. Тя може да се предава по наследство и често е съпътствана от автоимунни заболявания. Симптоми Непоносимостта към глутен води преди всичко до недохранване и съпътстващите го признаци – ниска кръвна захар и чувство за глад, отслабване, загуба на мускулна маса, отпадналост и умора. С времето заради липсата на минерали и витамини тялото започва да изпитва по-специфични проблеми като занижена костна плътност или анемия. Симптомите на целиакията могат да бъдат твърде разнообразни. Най-често срещаните са:  Диария Отслабване Отпадналост и умора Стомашно-чревни проблеми като къркорене, подуване, болка и газове Констипация (т.е запек) Загуба на коса Изтръпване и слабост в крайниците Главоболие  Относително често целиакията е съпътствана от непоносимост и към млечни продукти или по-точно към лактоза. Лактозата е вид захар в млякото. Непоносимостта към нея обикновено изчезва за около месец, след като започне лечението на целиакията. При лактозна непоносимост трябва да се избягват млечните продукти, за да не се възпаляват червата допълнително. Целикалията понякога предизвиква и особен вид дерматит, т.е. възпаление на кожата. Той се нарича дерматитис херпетиформис или болест на Дюринг. Този дерматит предизвиква силно сърбящ обрив, а понякога и мехури пълни с течност по кожата. Лекува се с антибиотик. Следването на диета без глутен в повечето случаи избавя от появите на херпетиформения дерматит. При бебетата целиакията се проявява след преминаването на твърда храна чрез хронична диария, болка в коремната област, сърбеж по кожата, повръщане. Бебето спира да наддава. Симптомите не винаги са достатъчни, за да се установи глутенова непоносимост. В повечето случаи ще ни бъдат направени кръвни тестове и ендоскопия (т.е. взимане на проба от червата). Лечение Целикалията не се лекува. Приемът на глутен винаги ще възпалява и уврежда червата, а оттам и способността на организма да се храни. Ето защо терапията по същество се състои в изключването на глутена от храната. За щастие глутен има само в зърнените култури пшеница (жито), ръж и ечемик (и всичко, което се прави от тях!). За нещастие много други хранителни продукти се замърсяват с глутен при производството им. Някои производители отразяват това на етикетите. В случай на късно откриване на целиакията, която е довела до сериозно недохранване, лекуващият лекар ще предпише хранителни добавки, за да доставят на организма липсващите му витамини и минерали. Рядко се налага краткотраен прием на кортикостероиди, ако състоянието не се подобрява от диетата. Срещата с диетолог е препоръчителна, за да научим какво можем да ядем и как трябва да комбинираме храните. Прогноза и възможни усложнения Повечето хора се възстановяват напълно от недохранването и докато спазват безглутенова диета, нямат сериозни проблеми. Целиакията понякога води до понижена ефективност на далака, което отслабва имунната защита на организма. Ако глутеновата непоносимост не се лекува чрез диета, възможните последици от нея са свързани с недохранването и са много разнообразни. В повечето случаи пораженията са обратими, освен ако целиакията не е оставена без грижа дълго време. Нестриктното спазване на диетата, т.е. спорадичното приемане на глутен може да доведе до:  Анемия Невъзможност или трудност за забременяване Помятане Остеопороза Проблеми с черния дроб Някои видове рак на червата Непоносимост към млечни продукти  Връзки:  Gluten free diet by Mayo Clinic – EN Celiac disease foundation – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Кривогледство,"Други имена: Страбизъм. Англ: Strabismus, crossed еyes Какво е кривогледство Кривогледството е състояние на очите, при което изглежда че те не гледат към едно и също място по едно и също време. Кривогледството, което лекарите наричат с термина страбизъм, е доста често срещано при бебетата и малките деца. Кривогледството рядко преминава самò без лечение. Причини, рискови фактори и превенция Кривогледството може да се дължи на:  Проблеми с някой от 6-те мускула, които контролират движението на окото Проблеми с нервите, които пренасят информацията от мозъка до очите и обратно Проблеми с тези дялове на мозъка, които контролират зрението  В този смисъл кривогледството е симптом на някакъв проблем с мозъка, нервите или мускулите на окото. Обикновено страбизмът се проявява докъм третата година от живота. Кривогледство по-често се наблюдава при хора с нелекувано далекогледство и при деца, страдащи от състояния, засягащи мозъка, като церебрална парализа или синдром на Даун. Състоянието се среща по-често и при членовете на едно семейство. Симптоми Проблемът е очевиден. Понякога лицето на човек може да е несиметрично и да изглежда, сякаш наблюдаваме кривогледство, без да има такова. Кривогледството трябва да се потвърди от очен лекар (офталмолог). Термини като езотропия или хипертропия показват посоката на изместване на окото (езотропия значи навътре към носа, а екзотропия навън към ухото; хипертропия е изместване нагоре, а хипотропия – надолу). Лечение Схващането, че кривогледството при малките деца най-често ще премине самò, е погрешно. Най-вероятно кривогледството ще се влоши и ще доведе до увреждане на зрението, ако не се лекува. Лечението зависи от причината. В доста случаи тя е далекогледство, което е лечимо с очила или лещи. Ако проблемът е свързан с координацията между мозъка и очите, има упражнения, които понякога помагат. Когато кривогледството се дължи на мускулен проблем, в някои случаи може да се излекува чрез хирургическа намеса. Във всички случаи страбизмът изисква лечение, назначено от специалист (офталмолог) след обстойни изследвания. Ако кривогледството не се лекува, мозъкът ще започне да игнорира информацията, която му дава едното око. Това води до развитие до т.нар. мързеливо око (амблиопия), което в дългосрочен план намалява способността за виждане с едното око. Прогноза и възможни усложнения Може ли да се излекува или до какво ще доведе кривогледството, зависи изцяло от причините за проблема. В този смисъл някаква прогноза може да бъде дадена само след обстоен преглед от лекуващия лекар. Връзки:  Strabismus by the American Аcademy of Ophthalmology   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Исхемична болест на сърцето,"Други имена: Коронарна болест на сърцето. Англ: Coronary heart disease, coronary artery disease, arteriosclerotic heart disease Какво е исхемична болест на сърцето Исхемичната или коронарната болест на сърцето е състояние, при което сърцето не получава достатъчно кръв, богата на кислород. Този недостиг го уврежда. Коронарната болест на сърцето е най-смъртоносната от всички болести в развитите страни. Причини, рискови фактори и превенция Исхемичната болест на сърцето (ИБС) се дължи на стесняването на артериите, които доставят кръвта до сърцето. Стесняването намалява притока на кръв. Артериите се стесняват, защото по стените им се натрупват атеросклеротични плаки. Тези плаки са съставени от минерали, мазнини (холестерол и триглицериди) и мъртви клетки. Отлагането на такива плаки по стените на кръвоносните съдове се нарича атеросклероза. Атеросклерозата прави стените на кръвоносните съдове по-тесни. Освен това те стават по-малко еластични и донякъде губят здравината си. Това е опасно, защото ако кръвоносен съд се „пукне”, кръвта там започва да се съсирва. Съсирекът много бързо блокира кръвоносния съд, което лишава тъканите, които се захранват от него, от кислород. Липсата на кислород води до смърт на тъканите. Това се нарича инфаркт. Атеросклерозата се причинява от повишени количества мазнини в кръвта (холестерол и триглицериди), които предизвикват възпаление по стените на артериите. Това възпаление в крайна сметка води до отлагането на плаките. В общия случай излишните мазнини в кръвта се дължат на прекомерно ядене и заседнал начин на живот. Исхемичната болест на сърцето е характерна при за хора с наднормено тегло, висок холестрол и високо кръвно налягане, пушачи, хора със заседнал и неактивен стил на живот и диабетици. Стресът значително увеличава риска от ИБС. Мъжете страдат от коронарна сърдечна болест по-често от жените. Симптоми Симптомите на ИБС се дължат на недостига на кислород до сърцето. Те са:  Задъхване при физически усилия Болки и/или тежест в гърдите Ангина пекторис (стенокардия) Умора и отпадналост  За нещастие ИБС много често протича без симптоми. От друга страна, вероятността човек с наднормено тегло и високо кръвно налягане да няма атеросклероза и оттам ИБС е нищожна. Лечение Лекуващият лекар ще предпише специфични медикаменти за проблемите, причиняващи коронарната сърдечна болест, например за високо кръвно налягане или за понижаване на холестерола. Освен това ще поиска да променим стила си на живот, защото медикаментите сами по себе си най-вероятно няма да ни спасят живота. При сериозно увредени кръвоносни съдове се налага хирургическа намеса. Най-често в артериите се поставят тръбички (стента) или запушените им участъци се заобикалят. Второто се нарича байпас. Стентовете поддържат кръвоносния съд проходим за кръвта. Какво помага при ИБС:  Да откажем цигарите Да не ядем мазни храни и да не преяждаме Да намалим солта Да пием течности Да се движим Да отслабнем Да контролираме диабета, ако има такъв Да намалим стреса в живота си  Прогноза и възможни усложнения Промяната на стила на живот и стриктното приемане на предписаните лекарства позволява на мнозина да продължат живота си нормално. Други имат нужда от хирургическа помощ. Във всички случаи колкото по-рано вземем мерки при ИБС, толкова прогнозата е по-добра. Исхемичната болест на сърцето може да доведе до:  Ангина (стенокардия) Аритмия (неправилен сърдечен ритъм) Сърдечен удар (т.е. инфаркт) Фатално увреждане на сърцето поради липса на кислород и смърт  Потърсете спешна помощ на телефон 112, ако сте диагностициран/а с ИБС и имате няколко от следните симптоми:  Лепкава кожа, изпотяване Задъхване без причина Болка в гърдите, която се разпростира към врата, долната челюст, рамото или ръката Гадене  Това са признаци на сърдечна атака. Не се опитвайте да стигнете сами до болницата. Вместо това легнете спокойно, дишайте дълбоко и чакайте идването на лекарите. Колкото по-рано се озовете в спешното отделение на болницата, толкова е по-голям шансът да преживеете сърдечната атака. Връзки:  Хранене и начин на живот при сърдечно-съдови проблеми Лошият холестерол и сърцето Здравословна диета Coronary Heart Disease by the US National Library of Medicine– EN CHD risk factorsby the US National Heart, Lung, and Blood Institute – EN Heart disease and food by Better health channel– EN Heart attack first aid by MedlinePlus– EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Конюнктивит,"Други имена: Възпаление на конюнктивата. Англ: Conjunctivitis, pink eye Какво е конюнктивит Конюнктивит означава инфекция или възпаление на мембраната, която покрива и предпазва бялата част на очите (склерата). Тази мембрана се нарича конюнктива. Когато конюнктивата е възпалена или инфектирана, миниатюрните кръвоносни съдове на окото стават видими. Ето защо конюнктивитът води до зачервяване на очите. Причини, рискови фактори и превенция Конюнктивата подобно на кожата е постоянно в контакт с вируси и бактерии от околната среда. Течността (сълзите), които окото непрестанно отделя, я почистват. Сълзите също така съдържат антитела и протеини, които неутрализират болестотворните микроорганизми. Уви, понякога това не е достатъчно и конюнктивата се инфектира. Най-често срещан е вирусният конюнктивит. Той може да е много заразен. Други възможни причини за конюнктивит са:  Бактериални инфекции Паразити (рядко) Алергия (алергичният конюнктивит често съпътства сенната хрема) Замърсяване на очите с химически вещества Контактни лещи (особено такива, които не се свалят и почистват ежедневно, т.е. лещи за „удължено” или „непрекъснато” носене) Попадане на твърди частици в окото  Симптоми Признаците на конюнктивита най-често са:  Зачервяване на окото Парене, болка, сърбеж Усещане сякаш имаме песъчинки в окото Насълзяване и/или изхвърляне на секрет, който се различава от сълзите Чувствителност към светлина Размътване на зрението Образуване на твърди корички по очите по време на сън  Когато възпалението е твърде интензивно и се образува оток на конюнктивата, лекарите говорят за хемозис. Хемозисът понякога не позволява на окото да се затвори докрай. Лечение Конюнктивитът се лекува според причината за него. Ако се дължи на бактериална инфекция, се ползват капки за очи с антибиотик. Когато причината е алергия, трябва да се избягват алергените и при нужда да се овладее реакцията на организма. Възможно е лекуващият лекар да предпише някои от многото видове капки за очи, създадени специално за алергии. В случаите, когато окото е раздразнено от чужди предмети или химически вещества, решението обикновено е промиване и почивка. Най-честият вид конюнктивит – вирусният – обикновено минава сам за 2-3 седмици. През това време за облекчаване на състоянието можем да правим топли компреси, които се слагат на затворените очи. Компресът трябва да се ползва само веднъж и после да се изхвърли, защото вирусният конюнктивит е много заразен. Лекарят може да предпише различни капки за очи, които да облекчат състоянието ни. Очите трябва да се мият и почистват внимателно, защото кожата около тях е много деликатна. Това е особено важно да се спазва сутрин, когато премахваме натрупалите се през нощта корички. Ако носите контактни лещи и развиете конюнктивит, свалете лещите. Прогноза и възможни усложнения Обикновено конюнктивитът преминава безпроблемно и не нанася дълготрайни поражения на очите. Рядко инфекцията може да се пренесе до други части на окото. В повечето случаи конюнктивитът е силно заразен. Миенето на ръцете и лицето, честата смяна на калъфката на възглавницата и кърпата за лице могат да спомогнат да не заразим други хора. Връзки:  Chemosis by MedlinePlus – EN Conjunctivitis in newborns by cdc.gov – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Контрактура на Дюпюитрен,"Други имена: Палмарна фиброматоза, болест на Дюпюитрен. Англ: Dupuytren’s contracture, Dupuytren's disease Какво е контрактура на Дюпюитрен Болестта на Дюпюитрен е безболезнен процес на формиране на съединителна тъкан под кожата на дланта и пръстите. Контрактура в медицината означава загрубяване и скъсяване. Контрактурата на Дюпюитрен често води до опъване и скъсяване на кожата, което пречи на способността на пръстите да се изпъват докрай. Причини, рискови фактори и превенция Защо под кожата на дланта на някои хора се формира съединителна тъкан (фиброматоза), не е известно. Болестта на Дюпюитрен не е рак. Състоянието засяга предимно възрастни хора и е много разпространено. То се среща по-често при мъже, диабетици и пушачи. Консумацията на алкохол също увеличават риска от фиброматоза заради лошото влияние на алкохола върху кръвоносните съдове. Симптоми Болестта на Дюпюитрен започва с формирането на твърда и груба маса под кожата на дланта. Появява се лека изпъкналост. С времето кожата се опъва и пръстите започват да бъдат притегляни към дланта. Състоянието не причинява болка. Лечение Когато контрактурата на Дюпюитрен е в лека форма, се препоръчва разтягане на пръстите, преди което е добре дланите да се загреят с топъл компрес и да се масажират след намазване с крем, съдържащ ланолин. Ланолинът е животинска мазнина, която има чудесен ефект върху кожата. Фиброматозното образувание може да се разрушава частично чрез манипулация с игла. Това помага „да се освободи” пръста. Не всяко място по дланта или пръстите е подходящо за такава интервенция, защото могат да се наранят стави или нерви. Ако болестта на Дюпюитрен е в напреднала форма и създава сериозно неудобство, образувалата се съединителна тъкан под кожата може да се отстранява хирургически. Хирургията носи известен риск и трябва да се прилага само при належаща нужда. Възможно е и инжектирането на ензим, който разрушава съединителната тъкан. Процедурата крие рискове и е болезнена. Прогноза и възможни усложнения Повечето хора живеят със състоянието, без да се лекуват и без то да повлиява съществено качеството им на живот. С каква скорост ще се развива (влошава) болестта на Дюпюитрен, не може да се предвиди, защото е различна за всеки човек. В най-лошия случай човек може да загуби способността си да извършва някои определени действия с ръката си. Има риск от слепване на кожа. В тези места могат да се образуват рани. Връзки:  International Dupuytren Society – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Контактен дерматит,"Други имена: Контактна екзема. Англ: Contact dermatitis, irritant dermatitis, allergic dermatitis Какво е контактен дерматит Контактният дерматит е сърбящ червен кожен обрив, който се появява след контакт с някакво вещество. Дерматит означава възпаление на кожата. Контактният дерматит бива два вида: Иритативен дерматит. Този се дължи на дразнители, които предизвикват кожната реакция. Дразнителите обикновено са агресивни химически вещества като тези в препаратите за миене и почистване. Алергичен дерматит. Както всяка алергия и в този случай организмът погрешно разпознава безвредни вещества като опасни. Случи ли се това, следва имунната реакция, известна с името възпаление. Причини, рискови фактори и превенция И двата вида дерматит могат да се предизвикат от почти всичко. Най-честите дразнители все пак са вещества в сапуни, прахове за пране, белина и други почистващи препарати, дървесни стърготини, разтворители като ацетон, вълна, пестициди, бои за коса и т.н. Добре познати причинители на алергичен дерматит са никелът в бижутата, всякакви лепила и разтворители (включително козметични), перуански балсам, който често се среща в козметичните продукти, лекарства, различни химически вещества в козметика, парфюми, кремове за слънце, растения като бръшлян и манго, гума и латекс и много други. Хората, които работят с агресивни химически вещества, са по-заплашени от епизоди на контактен дерматит. Симптоми Контактният дерматит обикновено се появява ден или два, след като кожата се е допирала до дразнител или до вещество, към което е алергична. Понякога реакцията може да се прояви дори след седмици. Външният вид и усещанията на обривите са твърде разнообразни. Най-общо те са:  Червен обрив Подуване, пъпки, мехури Сърбеж и парене Напукване на кожата  Лечение Най-доброто лечение за контактен дерматит е превенцията. Да знаем какво ни кара да се изриваме и да го избягваме, е начинът да се спасим от дерматита. Когато вече има обрив, първо трябва да измием обилно с вода засегнатия участък, така че напълно да премахнем дразнителя или алергена от него. Използването на овлажняващи и успокояващи кожата кремове помага. Съществуват медикаменти, които помагат при контактен дерматит. Лекуващият лекар вероятно ще предпише мазила, а при тежки случаи и хапчета. Имайте предвид, че медикаментите, съдържащи кортикостероиди или антихистамини, трябва да се ползват внимателно. Ако дерматитът е довел до рани и те се инфектират, може да се наложи употреба на антибиотик. Какво можем да сторим, за да избегнем появите на дерматита:  Да следим внимателно какво предизвиква обрив и до го избягваме Да тестваме козметичните продукти, преди да ги ползваме. Обикновено това се прави чрез намазване на сгъвката на лакътя от вътрешната страна, защото там кожата е много чувствителна Да покриваме металните части на дрехите като ципове с лепенка, ако се налага Да носим ръкавици, маска, предпазни очила и т.н., ако работната ни среда съдържа дразнещи вещества. Съществуват мазила за предпазване на кожата от пряк контакт  Прогноза и възможни усложнения Обикновено контактният дерматит преминава за две или три седмици. Силно разранената кожа се инфектира лесно. Другото възможно усложнение при контактния дерматит е развиването на невродерматит (лихен симплекс хроникус), което е хронично състояние. При него кожата постоянно сърби, а с времето заради чесането става люспеста и грубовата. Връзки:  Tips for high-risk workers – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Заразни молуски,"Други имена: Контагиозни молуски, контагиозен молускус. Англ: Molluscum contagiosum Какво са заразни молуски Заразните молуски са лека кожна вирусна инфекция, която води до появата на характерни малки мехурчета по кожата. Състоянието се среща предимно при деца. То е неприятно и силно заразно, но не е опасно. Причини, рискови фактори и превенция Заразните молуски се дължат на вирусна инфекция. Заразата най-често се предава при допир на мехурче, но може да се предаде и от общи предмети като кърпи. Възрастните могат да се инфектират при сексуален контакт. Хората с отслабена имунна защита са по-заплашени от другите. Симптоми Заразните молуски изглеждат като малки мехурчета с диаметър 2-5 мм, пълни с безцветна течност. Центърът на мехурчетата често е леко вдлъбнат или има бяло връхче. Молуските донякъде приличат на перли. Около мехурчетата обикновено няма признаци на възпаление като обрив. Те не болят или сърбят, по което възрастните могат да ги различат от гениталните брадавици и херпеси. При деца мехурчетата най-често засягат лицето, врата, подмишниците, ръцете и дланите. При възрастните могат да са засегнати областите около гениталиите. Ще намерите изобилие от снимки на молуските в интернет при търсене на изображения на Molluscum contagiosum. Лечение Заразните молуски обикновено изчезват сами за около от 6 до 12 месеца. В повечето случаи обаче е разумно молуските да се премахнат, защото заразата много лесно се разпространява. Лекарите разполагат с различни опции за премахване на обривите. Те могат да предпишат различни видове мазила, да изгорят молуските с лазер, да ги замразят с течен азот или да ги отстранят хирургически. Какво помага:  Добра хигиена Избягвайте да чешете и търкате молуските, за да не ги разранявате. Разраняването на кожата води до разпространение на инфекцията Избягвайте да пипате очите си  Прогноза и възможни усложнения Заразните молуски са неприятно, но в повечето случаи безобидно заболяване. При лоша хигиена или отслабена имунна защита инфекцията може да се разпространи. Хирургическите процедури при лечение могат да оставят белези по кожата. Връзки:  Molluscum contagiosum by cdc.gov – EN Molluscum contagiosum by the American academy of dermatology – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Сътресение на мозъка,"Други имена: Комоцио. Англ: Concussion, mild traumatic brain injury Какво е сътресение на мозъка Сътресение на мозъка или комоцио е лека и обикновено без сериозни последици травма на мозъка, която се среща често. Сътресенията на мозъка не бива да се подценяват. Причини, рискови фактори и превенция Комоцио се получава, когато мозъкът се удари в черепната кутия. Това се случва, защото нещо го разтриса, откъдето идва и името на травмата. Мозъкът по принцип не опира в черепа и е донякъде защитен от контакт с твърдата кост чрез слой специална течност. Най-често комоциото се дължи на относително силен удар на главата или на много интензивно разтрисане (като при катастрофа). Мозъчно сътресение може да се получи при прекомерно силно раздрусване на плачещо бебе или непослушно дете. Сътресенията на мозъка са често явление при спортисти. Когато се леки, човек не губи съзнание, а само за миг изпитва замайване или вижда „звезди”. Възможно е дори да не разберем, че сме имали сътресение, или просто да не му обърнем внимание. Симптоми Сътресението на мозъка според своята сила може да доведе до:  Краткотрайно замайване, объркване и загуба на ориентация Краткотрайна загуба на съзнание Главоболие Сънливост Гадене, прилошаване Повръщане Загуба на памет (амнезия) за времето непосредствено преди и веднага след инцидента  Задължително и незабавно трябва да потърсим лекарска помощ при:  Продължителна загуба на съзнание (повече от 30 секунди) Непреставащо повръщане Гърчове Проблеми с говора Усилващо се главоболие Неадекватно поведение и осъзнаване на действителността Кръвотечение от нос, уши или очи Невъзможност да се пази равновесие, трудности при ходене Различен размер на двете зеници Мускулна слабост от едната или и от двете страни на тялото  Следете внимателно поведението на детето си след лека мозъчна травма. Ако ритъмът му на сън, настроението му, интересът му към играчките се променят за продължителен период от време, потърсете лекар. Дори при най-леко сътресение на мозъка е задължително незабавно да спрем физическата активност (тренировката) и да пратим пострадалия да почива. Лечение При леки сътресения на мозъка не се налага медицинска намеса. Въпреки това комоциото е травма и е необходимо време, за да се възстановим от нея. Например количествата на някои химикали, които мозъкът отделя при работата си и които имат роля в управлението на жизнените процеси, се променят след мозъчно сътресение и е необходима около седмица, докато те влезнат в норма. Възстановяването на мозъка става чрез почивка. Това означава да не го товарим с ярки цветове, променящи се образи, силен звук, информация, силни емоции и силна светлина. Гледането на телевизия, използването на компютър, четенето, ученето, игрите и прочие не са препоръчителни след комоцио. Препоръчва се буквално гледане на тавана от легнало положение и да се спи. Продължителността на почивката зависи от силата на сътресението. В повечето случаи няколко дни са достатъчни. Идеята е да отминат умората, главоболието и сънливостта. По време на възстановяването от сътресение на мозъка не трябва да пием кафе, алкохол, стимулиращи напитки, да поемаме наркотици и е най-добре и да не пушим, защото никотинът по-същество е слаб наркотик. При много силен удар на главата, довел до сериозно разтрисане на мозъка, се налага хоспитализация и наблюдение. Прогноза и възможни усложнения В повечето случаи сътресението на мозъка е безобидно. Почти всички деца преживяват по няколко. Натрупването на поредица мозъчни травми обаче носи риск от хронично увреждане на мозъка. Затова е толкова важна почивката за възстановяване след сътресение. Травмите на мозъка могат да породят множество проблеми като главоболие, чест световъртеж, отпадналост, проблеми с паметта и т.н., които да продължат седмици и месеци след инцидента. Това не се случва никак често, когато са взети необходимите мерки след сътресението. Повторно сътресение на мозъка, когато той още не се е възстановил от първото, е доста опасно. Ако детето ви има втори епизод на комоцио до седмица след първия незабавно се обърнете към лекар. Връзки:  How to rest after a concussion – EN Concussions 101, a Primer for Kids and Parents(video) – EN Sports concussion institute – EN Post concussion syndrome by patient.info– EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Полип на дебелото черво,"Други имена: Колоректален полип. Англ: Colorectal polyps, colon polyps Какво е полип на дебелото черво Колоректалните полипи са израстъци по повърхността на дебелото черво или ректума. Те не са ракови образувания, но понякога могат да се превърнат в такива. Причини, рискови фактори и превенция Клетките се размножават според нуждите на организма. Понякога увреждане на клетъчната ДНК може да доведе до прекомерно делене и размножаване на клетките. Такъв тип генетично увреждане причинява полипите по дебелото черво. В дебелото черво се образуват изпражненията, които се съхраняват в ректума (правото черво) и напускат организма през ануса. Полипите на дебелото черво и ректума са срещат много по-често след 50-тата ни година. Хората, които пият разумно количество вода, не ядат често много мазни храни и поемат повече зеленчуци и храни с фибри, имат полипи по-рядко. Тютюнопушенето, алкохолната консумация и диабетът, когато не е контролиран, увеличават риска от поява на колоректални полипи. Понякога израстъците се дължат на генетични заболявания. Симптоми В повечето случаи полипите са малки и не проявяват симптоми. Понякога се забелязват:  Кървене при ходене до тоалетната Умора, дължаща се на загуба на кръв и появилата се заради това анемия Диария или запек При много големи полипи може да се появи болка  Лечение Полипите като цяло е добре да се премахнат, защото могат да се превърнат от доброкачествени образувания в злокачествени и да доведат до рак на дебелото черво. Не всички видове полипи обаче са опасни. Израстъците се отстраняват хирургически. В повечето случаи това става чрез т. нар. колоноскопия. Колоноскопията представлява навлизане в червото с тънка гъвкава тръба, снабдена с осветление, камера и хирургическа приставка. При множество или много големи полипи може да се наложи по-сериозна хирургическа намеса. Прогноза и възможни усложнения В повечето случаи, веднъж открити, полипите се премахват успешно. Колкото по-рано се премахне един полип, толкова по-добре. Вероятността колоректалните полипи да се превърнат в рак на дебелото черво нараства с размера им. Връзки:  Colon Polyps by the US National Institute of Diabetes & Digestive & Kidney Disease – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Синдром ръка-крак-уста,"Други имена: Ентеровирусен везикуларен стоматит с екзантема, коксаки вирусна инфекция, херпангина. Англ: Hand-foot-mouth disease, Coxsackievirus infection Какво е синдром ръка-крак-уста Синдромът ръка-крак-уста е лека вирусна инфекция, която засяга предимно децата. Заболяването още се нарича коксаки вирусна инфекция и ентеровирусен везикуларен стоматит с екзантема. Когато състоянието засегне устната кухина лекарите често го наричат херпангина. Причини, рискови фактори и превенция Синдромът ръка-крак-уста се дължи на инфекция с ентеровируси. Най-често причината е заразяване с коксаки вирус (обикновено с coxsackievirus A16). Заболяването по-често се среща през зимата и пролетта. Вирусът се разпространява чрез малките капчици, които болният отделя при кашляне или кихане. Можем да се заразим и чрез докосване на повърхност, по която има вируси (дръжка на врата, ръката на болен и т.н.), ако после пипнем очите или устата си. Ентеровирусният везикуларен стоматит с екзантема засяга предимно деца под 5 години, защото към вирусите, които го причиняват, се развива имунитет. Симптоми Синдромът ръка-крак-уста е като цяло безобидно заболяване, което понякога може да има някои или дори всички от следните симптоми:  Отпадналост Липса на апетит Повишена телесна температура, втрисане Главоболие Болки в гърлото Малки мехурчета по ръцете и краката, които могат да сърбят и дори да болят при допир При херпангина се наблюдават болезнени малки ранички или мехурчета по езика, бузите или венците  Лечение Синдромът ръка-крак-уста обикновено протича леко и за няколко дни и не се нуждае от специфично лечение. Той не се лекува с антибиотици, защото се дължи на вирусна, а не на бактериална инфекция. Какво помага:  Почивка на топло Да се приемат много течности, за да се избегне рискът от обезводняване. Ако има язви в устата, студено мляко е най-добрият вариант. Газираните напитки и плодовите сокове трябва да се избягват, защото те ще дразнят раните в устата Ядене на сладолед, смучене на замразени сокове или парченца лед Жабуркане със солена топла, но не гореща вода за облекчаване на гърлото и устната кухина Избягвайте люти, солени, кисели храни, както и такива с много подправки Изплаквайте устата си с топла вода след хранене. Миенето на зъбите може да е проблем за няколко дни Прием на подходящи за деца медикаменти за понижаване на температурата, когато се налага. Посъветвайте се с лекар какви лекарства са подходящи за детето ви. Никога не давайте аспирин на деца!  Ако заболяването не минава за около седмица или детето не може да приема течности заради болки в устата и гърлото, се обърнете към лекар. Потърсете медицинска помощ и ако урината на детето ви стане тъмна или не можете да свалите висока температура. Прогноза и възможни усложнения Ентеровирусният везикуларен стоматит с екзантема обикновено протича леко и минава за 7-10 дни. Децата развиват имунитет към вирусите причинители на болестта и затова тя почти не се среща при възрастни. Връзки:  Hand, foot and mouth disease by Better Health Channel – EN Herpangina by MedlinePlus – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Възпаление на червата,"Други имена: Колит, ентерит. Англ: Colitis, Enteritis Какво са ентерит и колит Ентерит и колит се наричат възпалението съответно на тънкото и дебелото черво. Възпалението е вид имунна реакция на организма, която се характеризира с подуване, зачервяване, загряване и болка. Когато имунната реакция е твърде силна, т.е. възпалението твърде интензивно, то е опасно за организма и трябва да се контролира. Колитът често се бърка със синдрома на раздразненото черво, който се нарича спастичен колит. Причини, рискови фактори и превенция Най-често червата се възпаляват вследствие на вирусна или бактериална инфекция и по-рядко от гъбички и паразити. Вирусите и бактериите обикновено навлизат в червата чрез заразена храна или напитка. При това може да се възпали и стомахът, което се нарича гастрит. Тънките черва се възпаляват и заради:  Облъчване с радиация (лъчетерапия при рак) Някои медикаменти като ибупрофен и напроксен Употреба на кокаин Глутенова непоносимост  Дебелите черва се възпаляват и заради:  Понижено кръвоснабдяване Автоимунни заболявания Радиационна терапия  Тъй като хранителните отравяния са най-честа причина за колит и ентерит, то най-добрият начин да избегнем възпаленията на червата е да не ядем мръсна, несготвена и прочие храна. Храната може да се замърси с бактерии или дори с паразити от ръцете ни, затова никога не трябва да се храним с мръсни ръце. При пътуване е разумно да пием само бутилирана вода. Симптоми Възпалението на тънките черва най-често предизвиква:  Болка в корема Диария (по-водниста, без кръв и слуз) Повръщане Загуба на апетит Повишена телесна температура, треска Дехидратация  Колитът причинява:  Болка и подуване в коремната област Диария Непрекъснато усещане, че ни се ходи до тоалетна Възможно е в изпражненията да има кръв или слуз Повишена телесна температура, треска Дехидратация  Лечение Възпалението на червата се лекува според причината за него. Стомашните вируси обикновено преминават сами, като при тях се контролират само симптомите и се дават течности, за да се предотврати обезводняването. Ако стомахът също е много раздразнен и болният повръща, се дава непрекъснато по една или две супени лъжици физиологичен разтвор на всеки 4-5 минути. Бактериалните инфекции се лекуват с антибиотик. Винаги трябва да изпиваме цялата ни предписана доза антибиотик. Лекуващият лекар може по своя преценка да предпише и други медикаменти, например за спиране на диарията или потискане на възпалението. При сериозна дехидратация се налага венозно вливане на течност. Прогноза и възможни усложнения Възпалението на червата, ако не е съпътствано от друг сериозен здравословен проблем, се лекува и не причинява трайни увреждания. Основното усложнение е дехидратацията. Относително рядко колитът може да причини язва на червото и кървене. Връзки:  Enteritis and colitis by theUniversity of Maryland Medical Centre – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Депресия,"Други имена: Рецидивиращо депресивно разстройство, клинична депресия. Англ: Major depression Какво е депресия Депресията е психично заболяване, което повлиява настроението. Депресията се характеризира с чувство за тъга, безнадеждност, меланхолия, гняв или раздразнение, които са толкова силни, че сериозно повлияват нормалната всекидневна дейност и качеството ни на живот. Депресията е най-често срещаното психично заболяване. То засяга около 10% от хората във всеки един момент. Депресията променя количествата на някои от управляващите жизнените процеси химикали в мозъка. Затова заболяването създава не само психически, но и физически проблеми. Причини, рискови фактори и превенция Не е изяснено на какво се дължи депресията. Химичните промени в мозъка са по-скоро следствие на тъгата, отколкото причина за нея. Депресия се наблюдава по-често при:  Консумация на алкохол и наркотици. Алкохолът е считан за депресант Намалена функция на щитовидната жлеза (хипотиреоидизъм) Проблеми със съня, т.е. безсъние Прием на някои медикаменти, например стероиди Хормонални промени както е след бременност (вж. следродилна депресия) Тежки и стресиращи житейски събития като смърт на близък човек, развод, травмиращи събития в детството, финансови или здравословни проблеми и т.н.  Общуването с хора и неприемането на алкохол и наркотици, както и интересните занимания (хобита) са най-добрата защита срещу депресията. Симптоми Депресията променя начина, по който виждаме света. Буквално всичко започва да ни се струва безсмислено, трудно и грозно. Мирогледът ни става подчертано негативен, чашата е винаги наполовина празна. Промените в мозъка водят до поредица характерни физически признаци на депресията. Заболяването причинява:  Чувство за безнадеждност, загуба, тъга и празнота Умора, липса на жизненост, отпадналост Усещане за безпомощност, т.е. липса на вяра, че можем да контролираме житейските събития Загуба на интерес към любимите занимания и хобита, скука Силно понижени самочувствие и самоуважение, често съчетани с чувство за вина Намалено усещане за наслада и удоволствие (примерно от секс или храна) Изблици на раздразнение и дори гняв, породени от несъществени житейски епизоди Проблеми със съня – безсъние или прекалено много спане Безпричинна тревожност, склонност да се притесняваме за глупости, граничеща с паника Загуба на апетит или по-рядко силно желание да се ядат определени храни и напълняване Проблеми с мисленето, концентрацията и взимането на решения Забавено говорене и/или забавени движения Мисли за самоубийство Безпричинна болка в гърба, главата или някъде другаде  Разпознаването на депресията в тинейджърските години е много трудно. Ако имате съмнения, че детето ви е депресирано, посъветвайте се със специалист. Ако диагностицират детето ви с депресия, следете много внимателно дали мисли или планира самоубийство. Лечение Депресията се лекува бавно и трудно. Тя не е глезотия или слабост и не изчезва за миг, като „се вземем в ръце и се стегнем”. Антидепресантите са лекарства, които възстановяват баланса на химикалите в мозъка. Веществата, за които става дума, се наричат най-общо невротрансмитери и пренасят информацията между нервните клетки. Те имат роля за регулацията на съня, настроението, апетита, сексуалното желание и много други. Приемът на такива лекарства облекчава симптомите на депресията и ни помага да живеем пълноценно, но не я лекува. На антидепресантите им трябва време, за да подействат. Те никога не бива да бъдат спирани самоволно, защото сме се почувствали много по-добре. Следвайте лекарските указания. Депресията още се лекува с психологическа помощ, т.е. в разговори със специалист. Един психолог често може да направи доста за депресиран човек, ако му се даде време и възможност. Какво още помага:  Общуване с хора, групови занимания, включително групи за подкрепа Избягвайте неща, които не зависят от вас и които не можете да промените, но ви натъжават или изнервят като например световните новини или любимия ви отбор, когато е в лоша спортна форма Пълноценна диета Почивка и релаксация Контрол на стреса Занимания с интересни и приятни неща Здравословен сън Разходки на чист въздух и физически упражнения Отказване на алкохола Споделяне с добронамерени хора Четене на книги и гледане на филми, които разказват за светлата страна на живота. Опитайте например с книги на Нора Робъртс или гледайте романтични комедии Опитайте да играете компютърни ролеви игри, т.е. RPG и MMORPG игри  Научете колкото можете повече за депресията. Свикнете да не взимате никакви решения, когато сте „в дупка”. Намирайте си работа и се пазете от бездействие и скука. Когато човек е зает или се труди, той не мисли за „празни неща”. Прогноза и възможни усложнения За щастие депресията се лекува. Може да е бавно и с много усилия, но е напълно възможно да се избавим от нея. Възможни усложнения при депресия са:  Опит за самоубийство Напълняване или отслабване Небрежно отношение към други заболявания като диабет или исхемична болест на сърцето Социални, семейни и служебни проблеми Поява на фобии, параноя или халюцинации Пристъпи на паника  Депресираните хора много по-често злоупотребяват с алкохол и наркотици. Връзки:  Хигиена на съня от BGMedic.com Признаци за самоубийствени намерения от BGMedic.com ifightdepression.com/bg - ресурси за борба с депресията от Европейски алианс срещу депресията Depression by NIMH – EN Clinical-depression.co.uk – EN The science of depression by Harvard medical school – EN U.S. Food and Drug Administration: Understanding antidepressant medications – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Киста на яйчника,"Други имена: Киста на яйчниците, овариална киста. Англ: Ovarian cysts Какво е киста на яйчниците Киста на яйчника се нарича торбичка, пълна с течност, която се е образувала във вътрешността или на стената на яйчника. Мнозинството жени имат кисти в яйчниците си през един или друг период от живота си. В повечето случаи кистите изчезват сами и не причиняват никакви проблеми. Кистите в яйчниците не бива да се бъркат със състоянието поликистозен овариален синдром (ПКОС). Двете са напълно различни, като ПКОС е хормонално заболяване. В общия случай кистите на яйчниците не пречат на забременяването. Те са често срещани по време на бременността и обикновено са напълно безопасни. Причини, рискови фактори и превенция Повечето кисти на яйчниците са резултат от нормалната дейност на тези органи. Всеки месец при овулацията яйчниците създават малки кисти, наречени фоликули, които произвеждат хормони и отделят яйцеклетката. Понякога тези фоликули не изчезват сами, както е нормално, а се задържат в яйчниците. Те са наричани от лекарите функционални кисти и в повечето случаи не са опасни. В отделни случаи кистите в яйчниците могат да се дължат на друга причина. Ендометриомите например се образуват при наличие на ендометриоза. Във всички случаи повечето кисти не са злокачествени и не водят до рак. Симптоми Кистите на яйчниците по правило не създават проблеми и нямат симптоми освен в случаите, когато са много големи и притискат околните тъкани. Тогава могат да се наблюдават:  Болка в областта на таза и може би в кръста или бедрата Болка непосредствено преди менструацията или точно при края ѝ Болка при ходене до тоалетната (обикновено когато е по голяма нужда) Болка при секс Гадене, повръщане или чувствителност на гърдите (както е по време на бременността) Необяснимо покачване на теглото Нужда да се уринира по-често  Ако киста се спука, вероятно ще усетим рязка и силна болка. Ако знаете, че имате киста, и започне да ви се гади и да повръщате, обърнете се към лекар. Кистите се откриват при гинекологичен преглед. За уточняване на вида на кистата лекарите могат да ползват ултразвук (чрез който я „снимат”), кръвни тестове и тест за бременност. При нужда се ползва и лапароскопия, т.е. достигане до яйчниците със сонда чрез малка дупчица в коремната кухина (при упойка). Лапароскопията позволява както да се вземе проба от кистата, така и евентуално тя да се премахне. Лечение Лечение се налага рядко, защото повечето кисти на яйчниците са безопасни и изчезват сами. Ако лекарят ни прецени, той може да предпише противозачатъчни, за да намали вероятността от образуване на нови кисти в яйчниците. Допълнително противозачатъчните намаляват и риска от развитие на рак на яйчниците. Големите кисти и тези, за които лекарите имат съмнения, че може да доведат до рак, се премахват хирургически. Лапароскопските операции са за предпочитане, но не са винаги възможни. Прогноза и възможни усложнения В повечето случаи кистите на яйчниците са безобидни, не създават никакви неудобства и изчезват сами. Хирургическо премахване на киста се налага при около 5% от жените. Големите кисти могат да се спукат или да изкривят яйчника. Повечето случаи на кисти, които могат да причинят рак, се наблюдават при жени след менопауза. Ракът на яйчниците е много опасен, но относително рядък вид рак и засяга около 15 на 100 000 жени всяка година. Връзки:  Ovarian cysts fact sheet by womenshealth.gov – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Кератозис пиларис,"Други имена: Кокоша, гъша или пилешка кожа. Англ: Keratosis pilaris, chicken skin Какво е кератозис пиларис Кератозис пиларис (КП) е медицинското име за натрупване на твърд протеин в торбичките, откъдето израстват космите. Това води до загрубяване на кожата и появата на характерна изпъкналост при косъма. Състоянието не е опасно, a е козметичен дефект. Често се нарича кокоша, гъша или пилешка кожа. Причини, рискови фактори и превенция Космите по тялото израстват от торбички в кожата, наречени фоликули. Когато в тези торбички се натрупва кератин – протеин, който изгражда външния слой кожата, а също така ноктите и косата, – кожата загрубява и леко се издува. Причината за натрупването на кератина е генетична. Състоянието кератозис пиларис се среща доста често. Симптоми КП най-често засяга областта на ръцете, бедрата, бузите или дупето. Забелязват се подобни на пъпки малки изпъкналости, а кожата на допир е груба. Понякога пъпките могат да са бели или червени на цвят или да сърбят. Състоянието често е по-изявено през зимата, когато заради студа кожата е по правило по-суха. Състоянието е донякъде свързано със сухотата на кожата. Кератозис пиларис може да се сбърка с акне, когато засяга лицето. Пъпките обаче се различават съществено – тези на КП са с големината на песъчинки, най-често са бели, а зачервяването, ако има такова, е около тях. Лечение Причината за натрупването на протеин в космените фоликули не е изяснена и затова състоянието не се лекува. За щастие кокошата кожа често изчезва с възрастта и по-рядко се наблюдава при хора, преминали 30-ата си година. Какво помага:  Овлажняване на кожата Кремове, съдържащи някои от следните вещества: млечна киселина, уреа (т.е. карбамид), витамин D, салицилова киселина, алфа-хидрокси киселини Кремове, съдържащи ретиноиди (вещества получавани от витамин А, напр. третиноин). Ретиноидите често помагат, но трябва да се ползват под лекарско наблюдение, защото имат доста странични ефекти. Не са препоръчителни за бременни и кърмачки Да не опитваме да изстискваме пъпките Да не се къпем продължително и с гореща вода, защото това изсушава кожата Да не се подсушаваме напълно след къпане и да използваме подходящ крем, напр. с ланолин) върху още влажната кожа. Така задържаме водата в нея Да ползваме нежни хидратиращи сапуни, напр. такива с масла в тях Да се пазим от студ, защото студът изсушава кожата Да овлажняваме въздуха в дома си, ако е необходимо  Може да се наложи да сменим доста кремове, лосиони и сапуни, докато намерим какво работи в нашия случай. Прогноза и възможни усложнения Кератозис пиларис може да изчезне с възрастта. Грижата за кожата помага в различна степен. Заплаха за здравето няма. Връзки:  Keratosis pilaris by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Киста или абсцес на бартолиновата жлеза,"Други имена: Бартолинит, възпаление на бартолиновата жлеза. Англ: Bartholin’s cyst or abscess, Infected Bartholin's gland Какво е бартолинова киста/абсцес Бартолиновите жлези се намират на входа на влагалището. Те отделят хлъзгав секрет, който овлажнява мястото и спомага за приятното протичане на половия акт. Понякога тези жлези се запушват и в тях се събира секрет. Това състояние се нарича бартолинова киста. Когато течността се възпали, състоянието се нарича бартолинов абсцес или бартолинит. Причини, рискови фактори и превенция Причините за запушването на бартолиновите жлези не са известни, въпреки че проблемът е относително често срещан. Добрата хигиена и безопасният секс намаляват риска от инфектиране на кистата. Симптоми Обикновено се запушва само едната жлеза. Симптомите на бартолиновата киста/абсцес са:  Малки бучки на входа на влагалището, които болят при пипане Дискомфорт при ходене или седене Болка по време на секс Повишена телесна температура, треска  Лечение Бартолиновите кисти обикновено не се нуждаят от лечение, защото жлезите се отпушват сами. Обикновено състоянието, ако не се възпали, няма симптоми и минава, без да го забележим. При възпаление най-често лекарите първо препоръчват топли бани по няколко пъти на ден. Кисненето в топла вода помага на жлезите да се отпушат и изчистят сами. Относително рядко се налага хирургично източване на гнойта от жлезата. При нужда се предписват антибиотици. Запушването и възпалението на бартолиновата жлеза понякога се появяват многократно. В този случай се налага извършването на процедура, наречена марсупиализация. При нея хирургически се пробива отвор в жлезата, така че секретът да може да изтича. Прогноза и възможни усложнения Бартолиновите кисти са често срещани, но много рядко създават сериозни проблеми. Повечето жени дори не забелязват, че една от жлезите им е била запушена за известно време. При около 10% от случаите на абсцес бартолинова жлеза се възпалява повторно след лечението. Връзки:  Bartholin's cyst by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Гастроезофагеална рефлуксна болест,"Други имена: Рефлуксна болест, киселини в хранопровода. Англ: Gastroesophageal reflux disease (GERD) Какво е гастроезофагеална рефлуксна болест Гастроезофагеална рефлуксна болест (ГЕРБ) се нарича преминаването на стомашен сок в хранопровода. Състоянието е често срещано и обикновено за него казваме, че „имаме киселини”. Нарича се още рефлуксна болест (от англ. reflux – отлив, връщане на течност). ГЕРБ причинява дискомфорт и с времето уврежда хранопровода (вж. езофагит). Причини, рискови фактори и превенция Хранопроводът завършва при стомаха с мускулна „врата” (сфинктер), която не позволява на киселия стомашен сок да изтича от стомаха. Когато по някаква причина тази врата не се затваря напълно, ние може да имаме преминаване на кисел стомашен сок в хранопровода. При бебетата е напълно нормално стомашен сок и храна да изтичат в хранопровода, при което бебетата я изплюват след хранене. Количеството е малко и детският рефлукс не е повръщане. Ако детето ни повръща, т.е. изхвърля твърде много храна, трябва да се обърнем към лекар. Гастроезофагеална рефлуксна болест се наблюдава по-често при:  Наднормено тегло Диабет Тютюнопушене Честа консумация на алкохол Бременност Астма Диафрагмална (хиатална) херния  Рефлуксната болест се влошава от прием на лекарства, водещи до киселини. Има твърде много и разнообразни такива медикаменти и затова, ако страдаме от ГЕРБ, трябва да уведомим лекаря си за това, така че изборът на лекарства за други заболявания да не влошава състоянието ни, когато това е възможно. Симптоми Рефлуксната болест причинява поредица неприятни усещания като:  Парене и болка в гърдите Кисело-горчив вкус в устата Суха кашлица Усещане за „буца” в хранопровода Изкачване на течност по хранопровода Изплюване/повръщане на стомашен сок и храна Хълцане Болки в гърлото Пресипване на гласа  Симптомите са по-силни нощем и изобщо когато сме в легнало положение, защото тогава стомашният сок по-лесно изтича в хранопровода. Лечение Гастроезофагеална рефлуксна болест се лекува с промени на стила на живот, медикаменти и понякога хирургическа намеса. Медикаментозното лечение цели да контролира киселинността на стомашния сок. Съществуват много и разнообразни такива лекарства, от които лекарят ни може да избере според силата на заболяването и общото ни здравословно състояние. Хирургическа намеса се прилага по-рядко. Обикновено тя е необходима, за да се излекува диафрагмална херния, която причинява ГЕРБ. Съществуват поредица хирургически техники за укрепване на мускулната „врата” на хранопровода. Какво помага:  Да контролираме теглото си Да не носим стегнати дрехи Да избягваме да приемаме кисели храни, напитки (кафе, кола) и лекарства (напр. аспирин, ибупрофен, напроксен). Прочетете как да се храним при киселини Да не ядем храни, които ни предизвикват киселини. Тези храни са различни при различните хора, но често включват пържено, мазно, доматен сос, лук и чесън, шоколад и др. Да не ядем последните три часа преди лягане Да избягваме алкохолните напитки Да откажем цигарите Да пием 6-8 чаши вода на ден Да ядем по мъничко, но повече пъти на ден. Така стомашният сок ще бъде използван за разграждане на храната и ще получаваме по-малко „киселини” Да не лягаме след хранене. Хоризонталното положение на тялото улеснява изтичането на стомашен сок в хранопровода Да спим с леко повдигната горна част на тялото, ако е възможно Да контролираме стреса в ежедневния живот  Прогноза и възможни усложнения В повечето случаи рефлуксната болест реагира добре на промени в стила на живот и медикаментозно лечение. Възможните усложнения при ГЕРБ са:  Възпаление на хранопровода (вж. езофагит) Стесняване на хранопровода Увреждане на лигавицата на хранопровода от киселини (Barrett’s esophagus). Това увреждане увеличава риска от рак на хранопровода Язва (рана) на хранопровода Влошаване на астмата, ако имаме такава Проблеми със зъбите, ако често стомашна киселина достига до устата ни Хронична кашлица и прегракналост  Връзки:  Как да се храним при киселини от BGMedic.com An Overview of Gastroesophageal Reflux Disease (GERD)– EN GERD in kids by MedlinePlus– EN RefluxMD – EN GERD diet – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Псориазис,"Други имена: Псориазис вулгарис, инверсен псориазис, капковиден псориазис. Англ: Psoriasis Какво е псориазис Псориазисът е често срещано хронично заболяване на имунната система, което води до свръхпроизводство и изобилно натрупване на недоразвити клетки по кожата. За мнозина псориазисът е сериозен козметичен проблем. В една или друга степен заболяването засяга около 2% от хората. Причини, рискови фактори и превенция Псориазисът не е заразен. Той е автоимунно заболяване. Какво точно предизвиква заболяването, не е известно. Понеже състоянието често се среща при членовете на едно семейство, се счита, че може би то се дължи донякъде на генетични 3причини. Най-общо при псориазис един вид имунни клетки (Т лимфоцити) погрешно се активират. Това води до възпаление на кожата и ускоряване на цикъла на образуване на нова кожа. Нормално кожните клетки се подменят за около месец. При псориазис новите клетки се образуват в рамките на дни и седмици, което води до натрупване на клетки по кожата (наричани псориатични плаки). Известно е, че псориазисът може да се проявява на периоди, които се „отключват” от специфични събития. Подобни предизвикващи пристъп неща често се наричат тригъри (от англ. trigger – спусък на оръжие). Известни тригъри при псориазис са:  Инфекции, например на гърлото или кожата Стрес Студено и затова сухо време (минусовите температури премахват влагата от въздуха) Рани, одрасквания или ухапвания от насекоми по кожата Слънчеви изгаряния Някои медикаменти Тютюнопушене Алкохол (изсушава кожата) Някои медикаменти като например бета-блокери за високо кръвно налягане, такива с литий за биполярно разстройство, лекарства за малария, йодиди и др.  Симптоми Симптомите на псориазиса зависят от неговия вид. Най-разпространеният вид псориазис е т.нар. псориазис вулгарис, който води до образуване на люспести плаки. Червеният обрив е покрит със сребристи люспи. Псориатичните плаки могат да сърбят, парят или болят; могат да се цепят и кървят. Този вид псориазис засяга предимно коленете, лактите, кръста, врата, главата и ушите. Друг вид псориазис е този на гънките. Наричан още инверсен псориазис, той засяга предимно подмишниците, слабините и областта под гърдите при жените. Проявява се като гладки червени обриви по кожата. Децата и младежите боледуват предимно от капковиден (гутатен) псориазис. Името се дължи на характерния вид на промените по кожата, които напомнят по вид на капки. Тези „капки” са червени на цвят и са покрити с деликатна коричка. Най-често засяга ръцете, краката, торса и скалпа на главата. Капковидния псориазис обикновено се появява след инфекция. Псориазисът също може да засегне ноктите и ставите. Второто се нарича псориатичен артрит. Артрит означава възпаление на ставите. Около 5% от страдащите от псориазис развиват и артрит, който води до подуване и болка в ставите. Лечение За нещастие засега псориазисът не се лекува. Той е хронично и доживотно състояние. Търсенето на методи за лечение от биомедицинската наука е довело до наличие на множество медикаменти, които облекчават симптомите и потискат интензитета на болестта. Целта на терапията е да потисне възпалението и скоростта, с която се размножават кожните клетки, от една страна, а от друга, да се облекчат сърбежът и другите неприятни усещания и да се премахнат плаките. Съществуват множество различни методи за постигането на горните цели. Никой метод за лечение не е напълно ефективен. Лечението при по-тежки случаи на псориазис е най-вече свързано или с потискане на имунната система, или с умъртвяване на излишните клетки. И двата вида лечение крият доста сериозни рискове и могат да имат множество странични ефекти. Псориазисът е изключително труден за контролиране от лекуващия лекар, защото заболяването е абсолютно непредвидимо. Това означава, че по правило не се знае кога ще се влоши и на какво лечение ще реагира този път. Какво помага:  Взимането на вани с топла, но не гореща вода (за да не изсушаваме кожата). Изследвайте каква добавка във ваната помага. Овесени ядки, масла, морски соли и т.н. понякога имат добър ефект. Избягвайте силни сапуни Не пийте алкохол След къпане използвайте овлажняващ крем върху още леко влажна кожа. Така ще задържите водата в кожата Слънцето повлиява псориазиса положително, защото ултравиолетовата светлина убива ненужните клетки в плаките. Не се излагайте на слънце за повече от няколко минути на ден без слънцезащитен крем. Прекомерното излагане на слънце влошава псориазиса и може да доведе до рак на кожата Научете какво влошава състоянието, т.е. кои са тригърите при вас. Ако е възможно, ги избягвайте Проверете дали мазила или хранителни добавки с билката алое вера ще облекчат състоянието ви. За доста хора използването на продукти с алое вера има известен положителен ефект  Прогноза и възможни усложнения Състоянието е нелечимо и се проявява на периоди. Интензивността не може да се предвиди, ефектът от лечението също. Все пак при повечето хора псориазисът не заплашва сериозно здравословното им състояние. Псориазисът може да доведе до:  Психически и емоционални проблеми заради козметичната страна на заболяването; депресия Псориатичен артрит (възпаление на ставите). За щастие този артрит като цяло е лек, но увреждане на ставите с възрастта е възможно За нещастие при псориазис по-често се наблюдават проблеми като наднормено тегло, диабет от втори вид, високо кръвно налягане, сърдечно-съдови заболявания, сърдечен или мозъчен удар Проблеми с очите като конюнктивит или блефарит Проблеми с бъбреците Други автоимунни заболявания  Връзки:  Psoriasisby the National psoriasis foundation – EN Questions and Answers about Psoriasis – EN Psoriasis by the American academy of dermatology – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Катаракта,"Други имена: Перде на очите. Англ: Cataract Какво е катаракта Катаракта означава потъмняване на лещите на очите, което води до замъглено зрение. Явлението често се нарича перде на очите. Нормално очните лещи са бистри и прозрачни. С възрастта обикновено след 45-годишна възраст те започват много бавно да се замъгляват. Замъгляването се дължи на разрушаването на някои протеини в лещите. Пердето обикновено засяга и двете очи, но в различна степен. Причини, рискови фактори и превенция Пердето на окото се дължи на нормалния процес на стареене. Образуването на катаракта понякога се ускорява от:  Диабет Тютюнопушене Травми и операции на очите Възпаление на очите Прекалено излагане на очите на ултравиолетова светлина (т.е. на слънце) Продължителното използване на кортикостероиди и някои други лекарства  Симптоми Повечето хора имат перде на очите около 60-годишна възраст, което все още не създава проблеми. С времето зрението най-често се влошава. За мнозинството от хората над 75 години пердето създава сериозни пречки. Те са:  Замъглено зрение Неясни и неярки цветове Силно затруднено виждане при слаба светлина Дразнене на очите от ярка светлина и проблясвания Виждане на ореол около източниците на светлина Двойно виждане  Лечение Катарактата се лекува единствено чрез операция за премахването на увредените лещи и замяната им с нови. Тъй като пердето на очите не е опасно състояние, хирургията се препоръчва само когато зрението е силно увредено. Операцията не е тежка, но като всяка операция носи риск. Какво помага:  Осветете ярко дома си Носете шапка или слънчеви очила навън, за да пазите очите си Избягвайте да шофирате по здрач и нощем Откажете цигарите и намалете алкохола  Прогноза и възможни усложнения Хирургическата намеса не винаги възстановява зрението напълно. Връзки:  Cataract surgery by the US National eye institute – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Кариес,"Други имена: Кариесна лезия. Англ: Dental cavities, caries Какво е кариес Кариесът е частично разрушаване на зъба, започващо с разграждане на външния му слой. С времето повърхностната рана, наричана кариесна лезия, може да се задълбочи и кариесът да се превърне в немалка кухина в зъба. Кариесите са второто най-често срещано медицинско състояние в света. Те отстъпват само на настинката. Причини, рискови фактори и превенция В устата на човек живеят милиони бактерии. Тези бактерии се хранят с това, което полепва по зъбите и венците при хранене и консумиране на напитки. При разграждането на хранителни вещества бактериите отделят киселина, която уврежда или по-вярно бавно разтваря най-горния слой на зъбите. Този слой е много тънък и се нарича зъбен емайл. Той е много устойчив на разтваряне и затова формирането на кариеси отнема време. Под емайла в зъбите има вещество, наричано дентин. Дентинът се разтваря от киселините по-бързо и по-лесно от емайла. Кариесите се образуват под зъбната плака. Плака се нарича тънкият слой от бактерии, храна и всякакви други органични вещества. Ако плаката не се премахва, докато е нова, тя се втвърдява и остава по зъбите и по венците. Стоматолозите тогава я наричат зъбен камък. Бактериите в плаката непрестанно отделят киселина, която уврежда зъбите. Колкото повече плака, захар и храна има в устата, толкова повече киселина произвеждат бактериите и толкова по-бързо се увреждат зъбите. Ето защо кариесите се срещат по-често при хора, които пият сладки напитки, ядат повечко пъти на ден и не почистват зъбите си достатъчно добре. Слюнката предпазва от образуването на кариеси, защото пречи на бактериите и спомага за възстановяването на емайла. Когато не пием достатъчно течности, произвеждаме по-малко слюнка и сме по-заплашени от кариес. При децата кариесите могат да се дължат на липса на флуор. Флуорът прави зъбния емайл по-издръжлив на киселини. Децата страдат много по-често от кариеси от възрастните. Симптоми Кариесите в повечето случаи нямат симптоми. Едва когато ерозията на зъба е доста напреднала, ние започваме да чувстваме дискомфорт или болка. Най-често усещането се появява при прием на сладки и студени храни и напитки. Кариесите се виждат с просто око, но рядко се откриват така, защото най-често са между зъбите. Лечение Кариесите се лекуват с пломби. Пломбирането е процес, при който разрушената част на зъба се изгражда наново със специален материал. Съвременните пломби са полимерни, а не метални. Ако кариесът е твърде дълбок и е засегнат нервът на зъба, се налага умъртвяването на нерва и обличането на зъба с коронка. Коронките са подобни на бронирани чашки с формата на зъба ни, които се слагат върху него. Коронките се правят от изключително здрави керамични материали. Как да избегнем появата на кариес:  Конец за зъби. Междузъбното пространство е раят на бактериите. Четката за зъби не може да го почисти и плаката там се трупа и трупа. Повечето кариеси започват между два зъба. Конецът за зъби изчиства мястото и многократно намалява вероятността да развием кариес. Най-добре е конецът за зъби да се ползва след последното хранене, т.е. преди лягане Вода за уста. Тя потиска образуването на плаката, спомага за премахването ѝ и намалява бактериите в устата. Прониква и почиства места, които четката за зъби пропуска Почистване на зъбите при зъболекар. Ако го правим поне веднъж годишно, ще позволим и на стоматолога да хваща кариесите в зародиш, преди да са станали твърде големи Флуорна профилактика за децата Изправяне на зъбите при децата. Противното за дечурлигата носене на шини има безценен ефект за здравето им Миенето на зъбите след всяко хранене. Ако това не е възможно, помага да се жабуркаме с вода за уста или дори с чиста вода. Дъвките без захар също имат добър ефект Да изчистваме преди всичко венците, бузите и езика, когато си мием зъбите. Откритите части на зъбите общо взето се чистят сами и затова изключително рядко по тях има кариеси Яжте повече плодове и зеленчуци. Те не само не залепват по зъбите, но и предизвикват слюнкоотделяне. Избягвайте сладките напитки и се жабуркайте с чиста вода след тях Използвайте паста за зъби с флуор и средно твърда четка. Меките четки за зъби трябва да се ползват само по изрично предписание от стоматолог  Хората, които следват горните съвети, изключително рядко имат проблеми със зъбите си. Прогноза и възможни усложнения Ако се грижим за зъбите си, дори да сме склонни към образуване на кариеси, няма да имаме никакви по-сериозни проблеми от сметките при стоматолога. Ако не се грижим за зъбите си, кариесите ще водят до загуба на зъби. При нещастно стечение на обстоятелствата е възможно около зъба да се получи възпаление, т.е. зъбен абсцес. Инфекциите и възпаленията в устната кухина са потенциално много опасни. Връзки:  Brushing Your Teeth (video) – EN Flossing & Brushing by the Canadian dental association – EN Dental health at length by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Цирей,"Други имена: Фурункул, карбункул. Англ: Boils, Furuncle, Carbuncle Какво е цирей, карбункул и фоликулит Циреят, наричан още фурункул, е инфекция на няколко космени фоликули и околната тъкан. Фоликулите са малките торбички в кожата, от които израстват космите. Когато имаме няколко цирея, групирани заедно, състоянието се нарича карбункул или слепок. В него често се натрупва гной. Фоликулит се нарича възпалението на една или повече космени фоликули вследствие на тяхното запушване или претъркване. Често това се получава при бръснене. Образуващите се от това пъпки са безопасни и обикновено не създават проблеми (освен козметични и може би малък дискомфорт). Причини, рискови фактори и превенция И трите състояние най-често се причиняват от инфекция със стафилококови бактерии (staphylococcus aureus). За да проникнат тези бактерии в кожата, те се нуждаят от малка рана, претъркано място или пък ухапване от насекомо. Инфекцията е заразна и може да се прехвърли върху член на семейството ни или други хора, с които сме в близък контакт. Лоша хигиена, диабет, дерматит (т.е. възпаление на кожата), както и болести, понижаващи имунитета, могат да са причина за по-честото образуване на циреи. Симптоми Циреите се появяват като зачервени и болезнени подутини с размера на малко грахово зърно. Постепенно кожата около тях се възпалява и зачервява. С времето циреите нарастват заради събиращата се в тях гной. Евентуално накрая се появява бяло-жълто връхче, което се спуква и гнойта изтича. Циреите често отделят течност (сълзят). Възможно е инфекцията да се разпространява, при което се образува карбункул. Според силата на инфекцията и здравословното ни състояние е възможно е да се чувстваме отпаднали и дори да вдигнем температура. В този случай трябва да потърсим лекарска помощ. Ако циреите не изчезват след около две седмици, нарастват и се разпространяват бързо или са много болезнени, също трябва да идем на лекар. Лечение Циреите обикновено нямат нужда от специално лечение и минават сами. В случай на нужда лекарят ще изстиска циреите и ще предпише антибиотик. Какво помага:  Слагайте топъл влажен компрес на циреите няколко пъти на ден. Това ускорява излизането на течността и излекуването. Продължете да правите компреси и след като циреят се пукне. Не използвайте един и същи компрес два пъти. Марлите, използвани за компреси за потенциално заразни за другите и трябва да се изхвърлят или преварят Никога не изстисквайте цирей сами. Изстискването може да разпространи инфекцията и пречи на организма да се справи с проблема Поддържайте мястото чисто. Използвайте нежен антибактериален сапун Дрехите, които са били в контакт с болното място, трябва да се изперат на висока температура (90*С ), за да се премахнат бактериите от тях Ако сме сложили лепенка или превръзка на засегнатото място, те трябва да се сменят често Никога не пипайте цирея с мръсни ръце и измивайте ръцете си след контакт с инфектираното място Винаги използвайте афтършейв (одеколон) след бръснене. Ако често страдате от фоликулит, може да пробвате специален крем за след бръснене. Самобръсначката трябва да е остра. Избягвайте да движите бръснача срещу посоката на космите (често това се нарича „контра”) Пазете личните си вещи лични. Не заемайте на други хора самобръсначки, кърпи и хавлии, спортно облекло и т.н., за да избегнете предаването на инфекции  Прогноза и възможни усложнения В повечето случаи циреите преминават сами и не се налага лекарска намеса. Понякога те се завръщат особено ако причината е лоша хигиена. Циреите понякога оставят белези. Рядко бактериите, причиняващи цирея, могат да се разпространят в други части на тялото, след като преминат в кръвта. Ако това се случи, състоянието ни рязко ще се влоши и веднага трябва да потърсим лекар. Възможните усложнения са многобройни (т.е. сепсис, възпаление на мозъка или сърцето и т.н.) и изключително опасни. Връзки:  Boils and carbuncles by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Кандидоза,"Англ: Candidiasis, Candida albicans skin infection Какво е кандидоза Кандидозата е гъбична инфекция с candida albicans. По кожата на човека живеят множество гъбички и бактерии, които рядко създават проблеми. Една от тези гъбички е candida albicans. Най-често проблем с нея имат хора с понижена имунна защита, диабетици и хора с наднормено тегло. Кандидозата се среща често при бебета и малки деца. При тях тя най-често инфектира устата (вж. млечница) или кожата под пелените (вж. подсичане). Гъбичките обичат влажна среда. Ето защо в случаите на кожна инфекция те обикновено засягат подмишниците и слабините. Това е характерно за повечето гъбични инфекции по принцип. Жените могат да страдат от вагинална кандидоза, която се проявява с дразнене и секрет. Причини, рискови фактори и превенция Имунната система на човека, когато е в добро състояние, се справя с candida albicans. Ето защо причината за кандидоза е отслабена имунна защита. По-податливи на инфекция са:  Диабетиците. Високата кръвна захар в слюнката е храна за гъбичките candida в устната кухина Хора с наднормено тегло Малки деца и по-рядко възрастни след прием на антибиотици Хора с увредена имунна защита например от вируса на ХИВ (т.е при СПИН) След химио- или лъчетерапия (облъчване с радиация, която убива увредените клетки) при рак  Симптоми  Зачервяване по кожата Сърбеж Малки пъпки в основата на космите, които донякъде приличат на акне Малки бели пъпки по езика, небцето, венците или бузите Загуба на вкус в устата и слаба болка, пречеща на храненето  Лечение Най-важната част на лечението е поддържане на добра хигиена на засегнатото място. По лекарско предписание се прилагат антигъбични (антимикотични) препарати, които могат да са за външно приложение (кремове) или за пиене. Вторите се дават при доста сериозни инфекции. Какво помага:  Поддържайте засегнатото място чисто Отслабване Пазете кожата суха (при нужда използвайте пудра) Въздухът пречи на гъбичките да се развиват. Ако е възможно, дръжте мястото открито Контролирайте прецизно кръвната захар при диабет  Прогноза и възможни усложнения Когато се лекува, кандидозата често преминава. В случай че тя се дължи на отслабена имунна защита, диабет или наднормено тегло, първо трябва да се отстрани причината, ако е възможно. За радост кандидозата не е опасна болест. Възможните усложнения при нея са:  Деформация на ноктите, ако се инфектира кожата около тях Повторна поява след излекуване При хора със сериозно отслабена имунна защита кандидозата може да се разпространи из тялото и да инфектира органи като стомаха или червата. Подобни инфекции според засегнатото място могат да са доста опасни  Връзки:  Вагинална кандидоза и гъбична инфекция при мъжа от дерматологична клиника „София” Vulvovaginal candidiasis by cdc.gov– EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Халацион,"Други имена: Липогранулома на мейбомиевите жлези. Англ: Chalazion, meibomian gland lipogranuloma Какво е халацион Халацион се нарича запушване и подуване на малките жлези под клепачите. Тези жлези отделят маслен секрет върху окото. Наричат се мейбомиеви жлези. Халационът прилича на ечемик на окото, но е различно състояние, въпреки че двете често се срещат заедно. Причини, рискови фактори и превенция Не е ясно какво причинява запушването на мейбомиевите жлези. Понякога то е съпътствано от възпаление на клепачите (блефарит) или ечемик от вътрешната страна на клепача.. Симптоми Халационът се вижда ясно като изпъкналост на клепача. Жлезите са под клепача, така че ние виждаме просто подутина. Кожата на клепача често е зачервена, гореща и възпалена. Понякога светлината може да ни дразни (фотофобия), а очите да сълзят. Лечение В никакъв случай не се опитвайте да изстисквате подутината! Халационите се лекуват чрез топли компреси, които помагат на мастните натрупвания, които са запушили жлезата, да се размекнат и евентуално да позволят на течността да изтече. Компресите се правят с топла, но не вряла вода, поне по четири пъти на ден за по 15 минути. Ако халационът продължава да нараства и не се влияе от компресите, може да се наложи мейбомиевата жлеза да бъде отпушена хирургически. В повечето случаи това не се прави през клепача, за да не останат белези. Възможно е по своя преценка лекарят да предпише и стероидна терапия. Прогноза и възможни усложнения Най-често халационът преминава сам. Лечението, когато се налага, е почти винаги успешно. Халационът, подобно на ечемика на окото, може да се завърне. Ако сте имали някое от тези, посъветвайте се с лекар какво да правите, за да намалите риска от повторната им поява. Помагат масажът на клепачите преди лягане и използването на медицински разтвори за миене на очи. Много рядко е възможно халационът да остави белег на клепача. Връзки:  Chalazion by patient.info - EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Камъни в пикочния мехур,"Други имена: Пикочни камъни. Англ: Bladder stones, bladder calculi Какво е пикочните камъни Камъните в пикочния мехур са твърди минерални частици, които се образуват в пикочния мехур. Причини, рискови фактори и превенция Пикочните камъни най-често се образуват, защото урината в пикочния мехур е прекалено концентрирана. Това означава, че в нея има повече разтворени соли (минерали) от нормалното и те кристализират. Основната причина това да се случва е невъзможност на пикочния мехур да се изпразва напълно при уриниране. Друга потенциална причина е дехидратацията. Най-честите причини за оставане на течност в пикочния мехур:  Увеличена простата Проблеми с нервите, контролиращи мускулите на мехура Инфекция Бъбречни камъни, преминали в пикочния мехур, които нарастват там  Пикочните камъни се срещат предимно при мъже. Те са много по-редки от бъбречните камъни. Симптоми В повечето случаи пикочните камъни нямат симптоми. Едва когато камъните възпалят или силно раздразнят мехура и пикочните пътища (т.е. уринарния тракт), е възможно да се появи:  Болка при уриниране Нетипичен тъмен цвят на урината; кръв в урината Болка и напрежение в коремната област Трудност при уриниране Често уриниране Болка или чувство за дискомфорт в пениса при уриниране Прекъсване/накъсване на струята  Лечение В някои случаи пиенето на 6-10 чаши вода на ден е достатъчно, за да се разтворят камъните. Ако това не помага, се налага манипулация, при която през уретрата лекарят достига с малка сонда до пикочния мехур (цистоскопия) и разбива камъните с помощта на лазер или ултразвук. Процедурата се нарича цистолитолапаксия. Понякога е възможно да се наложи отворена хирургическа намеса. Лекарства, способстващи разтварянето на камъните, се ползват относително рядко. Във всички случаи е необходимо да се лекува причината за появата на пикочните камъни. Прогноза и възможни усложнения Почти винаги пикочните камъни или излизат сами, или могат да бъдат извадени. Ако проблемът, който ги причинява, не се излекува, е вероятна повторната им поява. Възможните усложнения при камъни в пикочния мехур са:  Инфекция на уринарния тракт Запушване на пикочните пътища Перманентно увреждане на уринарния тракт  Връзки:  Сдружение на пациентите с бъбречно-каменна болест Bladder Stones by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Камъни в бъбреците,"Други имена: Бъбречнокаменна болест, нефролитиаза. Англ: Kidney stones, Renal calculi, Nephrolithiasis Какво е бъбречнокаменна болест Бъбречните камъни са малки твърди кристални образувания, които се формират в единия или в двата бъбрека. Бъбречнокаменната болест се среща доста често, но в повечето случаи не представлява сериозна заплаха за здравето. Причини, рискови фактори и превенция Бъбречните камъни се образуват, когато от телесните течности кристализира някакъв вид минерал. Кристализация е възможна, когато концентрацията на дадена сол, разтворена в една течност, е твърде висока. Ето защо бъбречните камъни най-често засягат хора, които не пият достатъчно вода и не произвеждат поне по литър урина на ден. Най-честият вид камъни са калциевите под формата на калциев оксалат. Някои плодове и зеленчуци, ядките и шоколадът са богати на оксалат. Някои заболявания също могат да повишат нивото на това химично съединение в кръвта и да доведат до образуване на камъни. Заради инфекции на пикочопроводите или пикочния мехур (цистит) се образуват т.нар. струвитни камъни. Те са сол, съставена от магнезий, амоняк и фосфат. Нарастват бързо и могат да са опасни. Ако урината е твърде концентрирана, се образуват пикочни камъни. Съществуват и други кристали, които могат да се образуват в бъбреците при специфични условия, но те са рядкост. Хората, които пият по два литра вода на ден, което е препоръчителното количество за здрав възрастен човек, рядко страдат от бъбречни камъни. Избягването на храни, богати на оксалат, калций или каквото съдържат бъбречните ни камъни, е начин да се предпазим от повторната им поява. Симптоми Бъбречнокаменната болест рядко проявява симптоми, докато камъчетата не преминат от бъбреците в пикочопроводите. Когато това се случи, изхвърлянето на камъните от организма с урината може да е съпътствано от появата на внезапна и силна болка. Това често се нарича бъбречна криза. Болката се усеща предимно в коремната област и гърба като понякога се разпространява към слабините. Болката не се влияе от движенията и не се успокоява при определена поза на тялото. По-рядко може да се усеща болка само в областта на слабините или в тестисите при мъжете. Други възможни симптоми при камъни в бъбреците са:  Промяна на цвета на урината до розов, червен или кафяв Болка при уриниране Гадене и евентуално повръщане Усещане за непрекъсната нужда да се уринира  Ако бъбречните камъни се дължат на инфекция, е възможно урината да има лош мирис, да вдигнем температурата, да ни втресе и пр. Лечение Повечето бъбречни камъни са достатъчно малки, за да бъдат изхвърлени от организма с урината. Ето защо често лечение се свежда до пиене на вода и взимане на болкоуспокояващи, ако симптомите на бъбречната криза са интензивни. В някои случаи лекарят ще ни предпише лекарства, които улесняват изхвърлянето на камъните. В общия случай тези лекарства водят до отпускане на пикочните пътища, което позволява на камъните да преминат по-бързо и по-безболезнено. Ако камъните са големи и не могат да преминат с урината, те трябва да бъдат или разбити (често с ултразвук, нарича се литотрипсия), или извадени от организма чрез хирургическа операция. В повечето случаи операциите се извършват чрез сонди, които влизат в тялото през уретрата или през малък отвор (лапароскопия). Ако сме склонни да образуваме определен тип бъбречни камъни, е доста вероятно да ни бъде предписано лекарство, което възпрепятства кристализацията на този вид минерал. Ако образуваме струвитни камъни заради инфекция, вероятно ще пием антибиотик. Какво помага:  Да пием по 2.5 литра вода на ден, ако здравето ни позволява Да избягваме храни, богати на соли В случай на оксалатни камъни да спазваме определена диета. Вижте тази страница на сайта на сдружението на пациентите с бъбречнокаменна болест  Прогноза и възможни усложнения В повечето случаи бъбречните камъни могат да бъдат извадени от организма, без да има дългосрочни последици за здравето. За нещастие бъбречните камъни често се появяват повторно особено ако причината за тях не е открита и лекувана. В някои случаи камъните могат да блокират пикочните пътища, което изисква незабавна медицинска намеса. Бъбречнокаменната болест, ако не се лекува, увеличава риска от инфекции на уринарния тракт. Без лечение заболяването може да доведе до перманентно увреждане на бъбреците, т.е. до бъбречна недостатъчност. Връзки:  Сдружение на пациентите с бъбречно-каменна болест (изобилие от практична полезна информация) Lithotripsy by the US National kidney foundation – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Кампилобактериоза,"Други имена: Кампилобактериозен (гастро)ентерит. Англ: Campylobacter enteritis Какво е кампилобактериоза Кампилобактериозата е стомашно-чревно хранително отравяне, дължащо се на инфекция с бактерии на име campylobacter jejuni. Тя е една от най-честите причини за диария. Причини, рискови фактори и превенция Най-често хората се разболяват при прием на замърсени храни и напитки, ядене на недобре сготвено птиче месо, пиене на несварено или непастьоризирано мляко. Тъй като бактерията живее предимно в птиците, хората могат да се инфектират и при близък контакт с птици. Заразяване от друг човек също е възможно. И двете изискват лоша хигиена. Симптоми Симптомите на отравянето се проявяват 2-4 дни след заразяването. Най-често те са:  Гадене и повръщане Повишена телесна температура, треска Болка в корема, която се проявява чрез спазми (свиване на мускулите) Водниста диария. Възможно е в нея да има кръв  Лечение Кампилобактериозата обикновено преминава сама и не се нуждае от специфично лечение. Ако прецени, лекуващият лекар може да предпише антибиотик. Какво помага при диария:  Да поемаме много течности. Диарията е опасна, защото може да доведе до обезводняване на организма. Ако стомахът е много раздразнен, опитайте да смучете малки ледени късчета или да поемате по една лъжичка течност през няколко минути Яжте по малко няколко пъти на ден, а не по много 2-3 пъти на ден Хапнете малко банани или картофи, защото в тях има много калий Хапвайте солени неща, които не дразнят стомаха, например солети. Чудесна идея е да се приемат онези богати на соли напитки, които пият спортистите Мийте си ръцете усърдно. Дезинфекцирайте често тоалетната, защото с разстройството изхвърляме campylobacter jejuni  Прогноза и възможни усложнения Кампилобактериозата обикновено преминава сама за около седмица и човек се възстановява напълно. Потърсете медицинска помощ, ако стомашно гадене и повръщане пречат на приема на течности. Обезводняването е основното усложнение при тежко стомашно-чревно разстройство. Обърнете се към лекар, ако:  Състоянието на малко дете с диария не се подобрява след два дни Дете не спира да повръща повече от половин денонощие При първата проява на диария или повръщане при бебе под три месеца  В редки случаи при хора със занижена имунна защита е възможно инфекцията да засегне други части на организма като сърце или мозък. Кампилобактериозата може също да предизвика реактивен артрит, както и кръвни съсиреци във вените (вж. тромбофлебит). Връзки:  Preventing food poisoning by MedlinePlus– EN 10 ways to prevent food poisoning by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Лихен симплекс хроникус,"Други имена: Невродермит. Англ: Lichen simplex chronicus, neurodermatitis Какво е лихен симплекс хроникус Хроничният лихен симплекс е кожно състояние, което се характеризира с безпричинен сърбеж. Разчесването води до постоянен сърбеж, а с времето кожата на засегнатото място загрубява и добива вид на екзема (лихен означава лишей). Състоянието се нарича още невродермит. То е много подобно на атопичния дерматит. Причини, рискови фактори и превенция Не е известно какво причинява хроничният сърбеж при лихен симплекс хроникус. Невродермит се наблюдава по-често при:  Атопичен дерматит Кожни алергии Псориазис Суха кожа Периоди на стрес, емоционален срив, тревожност  Симптоми Лихен симплекс хроникус се проявява като постоянни сърбежи, които стават по интензивни при разчесване или търкане. Заради чесането и търкането местата на сърбеж с времето загрубяват и променят цвета си. Загрубялата кожа обикновено сърби повече, което води до повече търкане и загрубяване и още повече сърбеж. Сърбежите често са по-силни, когато сме стресирани, изнервени или напрегнати. Лечение Основната цел на лечението е да спре търкането и чесането на сърбящите места. Освен това лекар може да предпише мазила, които ще облекчат състоянието ни, напр. кремове с кортикостероиди или антихистамини. При по-тежки случаи може да се приемат и орални медикаменти. Лекарствата за невродермит най-често потискат имунната система и затова имат доста странични ефекти. Те трябва да се ползват само след консултация с лекар. Какво помага:  Дълбоко изрязани нокти, за да не разраняваме кожата при чесане. Човек се чеше несъзнателно и чесането се контролира изключително трудно Носене на меки тънки ръкавици по време на сън, за да пазим кожата при чесане Покриване на проблемните места, ако е възможно Носенето на меки и широки дрехи Взимането на хладен душ. Не се къпете с вряла вода, защото това изсушава кожата Да овлажняваме кожата Да се къпем максимално кратко и да се подсушаваме внимателно (без търкане), но не напълно. Добре е да се нанася овлажняващ лосион за тяло веднага след изкъпването, за да задържи влагата в кожата  Много често лихен симплекс хроникус се повлиява от терапии за успокояване на нервите и намаляване на стреса. Прогноза и възможни усложнения Състоянието е практически нелечимо и хронично, но може да се контролира. При късмет и усилия, то ще се появява рядко. Разраняването на кожата може да доведе до:  Кожни бактериални инфекции Промяна на цвета на кожата Поява на белези  Връзки:  Neurodermatitis by the National Eczema Association – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Кифоза и сколиоза,"Други имена: Изгърбване, изкривяване на гръбнака. Англ: Kyphosis, Scoliosis, Scheuermann's disease Какво е кифоза и сколиоза Кифозата е изкривяване на гръбначния стълб назад водещо до изгърбване напред. Гръбнакът по принцип е донякъде извит назад и затова е по-вярно да се каже, че кифозата е прекомерно изкривяване. Скoлиозата е изкривяване на гръбначния стълб настрани (по посока на ръцете). Прекомерното изкривяване на долната част на гръбнака напред (водещо до извиване на таза назад) се нарича лордоза. Лордозата рядко е проблем. Причини, рискови фактори и превенция В повечето случаи при децата не може да се определи какво причинява изкривяването на гръбнака. Кифозата при възрастни може да се дължи на увреждане на гръбначните прешлени вследствие на болести като артрит, спондилоза, остеопороза и много други или пък на травма. При тинейджърите причина за кифоза понякога е болестта на Шоерман. При нея по неясни причини гръбначните прешлени не се развиват нормално при относително бурния растеж на ръст между 12 и 16-та година. От болестта на Шоерман по-често страдат момчетата. Сколиозата на свой ред може да се дължи на заболявания на мускулатурата или на травми. Момичетата страдат от сколиоза много по-често от момчетата. Проблемът обикновено се проявява между 9 и 15 година. Симптоми Изкривяването на гръбнака не се забелязва лесно, докато е в начална форма. Сколиозата се вижда доста по-лесно от кифозата. При сколиоза едното рамо често е по-ниско от другото. Ребрата и плешките също може да не са разположени на едно ниво. Кифозата често води до слаби болки в гърба и относително по-бързо уморяване. Възможно е да чувстваме гърба си вдървен. В много крайни случаи, когато гръбнакът е сериозно изкривен и човекът е много прегърбен, може да се наблюдава затруднено дишане. Лечение При деца и тинейджъри изкривяванията на гръбнака се лекуват с физиотерапия, когато са леки. Кифозата е много по-податлива на физиотерапия от сколиозата. При новородени с кифоза или сколиоза често се налага хирургическа намеса. При сколиоза често се налага носене на шина или корсет от твърд материал, които държат гръбнака изправен. В много случаи се налага операция. Болестта на Шоерман се лекува според причината за нея. Често това става чрез комбинация от медикаменти, физиотерапия и носене на шина (корсет), която помага на гръбнака да стои изправен. Профилактиката с правилен стоеж в училище е безценна. Електрическото стимулиране на мускулите не е ефективен метод за лечение на сколиоза. Прогноза и възможни усложнения Прогнозата при изкривяванията на гръбнака зависи от причината за тях, възможността и степента на успешност на операцията или физиотерапията. Възможните усложнения включват:  Болки в гръбнака Проблеми със самочувствието заради външния вид Притискане на органи, което води до болка или затруднява дишането  Връзки:  Кифоза от РЗИ „Пловдив” Scoliosis by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Варицела,"Други имена: Лещенка. Англ: Chickenpox, varicella Какво е варицела Варицелата е вид шарка, която предизвиква образуване на малки сърбящи пъпки и мехури по кожата. Варицелата, известна още като лещенка, е изключително заразна. За нея съществува ваксина, която не е задължителна в България. Причини, рискови фактори и превенция Варицелата е вирусно заболяване. Тя се предизвиква от варицела зостер вирус. Същият вирус причинява т. нар. херпес зостер. Можем да се заразим от варицела, ако:  Не сме я карали Не сме ваксинирани Били сме в контакт с болен от лещенка  Съществува ваксина за варицела. Можете да попитате за нея лекуващия си лекар. Ваксинацията рядко проявява странични ефекти, които са съвсем леки – зачервяване на мястото, лек сърбеж, болка или подуване. В България ваксината не се продава и няма регистрация, защото е скъпа. Симптоми Варицелата се разпознава много лесно по характерния обрив и сърбежът. Ако не знаете как изглежда тази шарка, можете да потърсите снимки на chickenpox в интернет. Обривът започва като зачервени зони, от които се надигат пъпки. С времето пъпките се пълнят с течност и после се пукат. Образуват се ранички, които правят коричка. Кожата има нужда от още няколко дни, за да се излекува. Ден или два дни преди фазата на мехурите и сърбежа при повечето деца може да се появят:  Умора Липса на апетит Главоболие Повишена телесна температура Болка в корема  Варицелата е толкова силно заразна, че дори ваксинираните деца боледуват от нея. Те обаче я карат бързо и много леко почти без поява на пъпки. Симптомите на тази шарка се проявяват между 10 и 20 дни след контакта с болния човек, от който сме се заразили. Лечение В повечето случаи на варицела не се налага специфично лечение, а се оставя организмът сам да се пребори с болестта. Изключение са деца с отслабена имунна защита или при наличие на някакво друго заболяване или състояние. В тези случаи лекуващият лекар може да предпише антивирусни медикаменти. Никога не давайте лекарства, съдържащи аспирин (ацетилсалицилова киселина) или ибупрофен на деца или възрастни с варицела! Попитайте лекар какво да ползвате за сваляне на температурата при нужда. Аспирин не трябва да се дава на деца по принцип. Какво помага при варицела:  Избягвайте разчесването на пъпките. Изрязването на ноктите на децата, за да не разраняват кожата при чесането, е много добра идея При къпане и подсушаването след това не търкайте тялото, а потупвайте нежно с хавлията. Използвайте някакъв овлажняващ и успокояващ кожата крем или лосион след къпане Ако имате вана, можете да я напълните с топла, но не и вряла вода, и да хвърлите в нея няколко шепи овесени ядки. Кисненето във вода с овесени ядки има забележителен успокояващ ефект за кожата. В аптеките е възможно да намерите продукти с овесени ядки, специално създадени за тази цел Облечете детето с широки и меки дрехи. Идеята е тъканта да не се търка по кожата и да не я дразни, както например прави вълната или друг груб плат  Попитайте лекаря си за крем, който може да облекчи обривите и сърбежа. Ако детето ви много се мъчи, педиатърът може да предпише антихистамини по своя преценка. Антихистамините имат странични ефекти и в много случаи не са подходящи. Прогноза и възможни усложнения Заболяването най-често протича относително леко и без усложнения. Възможни усложнения на тази болест са:  Инфекция на кожата (напр. импетиго), ставите (артрит), костите или кръвта (сепсис) Възпаление на мозъка (енцефалит) или на сърдечния мускул (миокардит) Пневмония Малкомозъчна атаксия, т.е. до проблем с равновесието и координацията на мускулите  Варицелата е по-опасна за бременни и за хора с отслабена имунна защита. Уведомете лекаря, ако вие или детето ви поемате медикаменти за алергия или потискане на имунната система. Връзки:  Chickenpox Vaccine – EN Cerebellar ataxia – EN Нуждата и ползата от ваксините   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Камъни в жлъчката,"Други имена: Холелитиаза, жлъчно-каменна болест. Англ: Gallstones, Cholelithiasis Какво са камъни в жлъчния мехур Жлъчните камъни са твърди образувания в жлъчния мехур, които могат да имат размери от песъчинка до топка за тенис на маса. Състоянието е често срещано и още се нарича холелитиаза или жлъчно-каменна болест. Жлъчният мехур е мястото, където се събира жлъчката, произведена от черния дроб. Жлъчката е течност, която се отделя в червата и е необходима за разграждането на мазнините в храната. Причини, рискови фактори и превенция Жлъчните камъни биват два вида: Камъни от холестерол. Лекарите считат, че те се получават, когато черният дроб отделя повече холестерол (вид мазнина), отколкото жлъчната течност може да разгради. Този вид камъни не се дължат на повишени количества холестерол в кръвта (причината за атеросклероза). Камъни от билирубин. Билирубинът е багрило, което се отделя при разрушаването на червените кръвни клетки. Някои заболявания на черния дроб водят до повишен билирубин, което често наричаме жълтеница. При бременност жлъчният мехур понякога не може да се изпразва докрай или достатъчно често, което води до прекалено концентриране на жлъчната течност. Твърде гъстата жлъчка улеснява формирането на твърди частици. Камъни в жлъчката се наблюдават по-често при:  Диабет Продължителен прием на противозачатъчни (естрогенова терапия) Проблеми с черния дроб, причинени от болести като хепатит или алкохолизъм Рязко отслабване, включително след хирургическа намеса за контрол на теглото Наднормено тегло Напреднала възраст Твърде богата на холестерол и/или бедна на фибри диета  Холелитиазата се наблюдава по-често при жени и при хора над 60 години. Симптоми В повечето случаи жлъчно-каменната болест няма симптоми и не създава проблеми. В тези случаи тя се открива най-вече случайно при преглед заради друг здравословен проблем. В случаите, когато камък запуши жлъчните пътища, се появяват следните симптоми:  Остра и бързо усилваща се болка в горната дясна част на коремната кухина Болка може да се усеща още под гръдната кост, в дясното рамо и дори между плешките (лопатките) Повръщане Изпражнения с цвят на глина Пожълтяване на кожата и бялата част на очите (жълтеница) Повишена телесна температура и втрисане  Ако камъкът премине от жлъчните пътища в тънките черва, болката изчезва. В този случай сме имали късмет, защото веднъж озовал се в червата, камъкът ще бъде изхвърлен от организма. Лечение Ако твърдите частици в жлъчката не създават проблеми, лечение не се налага и не се препоръчва. В случай на нужда жлъчните камъни най-често се премахват хирургически. Понякога е възможно да се наложи отстраняването на жлъчния мехур. Съществуват медикаменти, които спомагат за разтварянето на твърдите частици. Лечението с тях често отнема повече от година и не винаги е успешно. Затова те се ползват рядко и предимно при хора, които не могат да бъдат оперирани. Какво помага:  Не пийте алкохол Не пропускайте хранения, за да се изпразва жлъчния мехур регулярно Отслабвайте бавно и постепенно Хранете се разумно и балансирано и не пренебрегвайте физическата активност  Прогноза и възможни усложнения Веднъж премахнати, жлъчните камъни рядко се появяват отново. След операцията, която често е лапароскопска, е разумно да спазваме течна диета, която ще позволи на жлъчния мехур да се възстанови от интервенцията. Възможните усложнения на жлъчно-каменната болест са:  Възпаление на жлъчния мехур (вж. холецистит) Запушване на каналите, по които течността изтича от панкреаса. Това води до възпаление на панкреса (вж. панкреатит) Запушване на жлъчните пътища, което може да предизвика жълтеница и инфекция  Връзки:  Gallstones general info – EN Gallstones Diet Sheet by patient.co.uk – EN Cholecystectomy (gallbladder removal) by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Констипация,"Други имена: Запек, лениви черва. Англ: Constipation Какво е констипация Констипацията е рядко изхождане и/или трудност изпражненията да напуснат тялото. Констипацията още се нарича запек или лениви черва и се дефинира като три или по-малко ходения до тоалетната седмично. Обикновено при запек изпражненията се твърди, а преминаването им извън тялото бавно и понякога болезнено. Причини, рискови фактори и превенция Най-често констипацията се получава, когато изпражненията се придвижват много бавно от дебелото черво в ректума, при което те изсъхват и се втвърдяват. Ректумът, който наричаме още право черво, се намира преди ануса в края на дебелото черво и в него се съхраняват изпражненията. Когато той се напълни, мускулите му изхвърлят навън насъбралата се маса. Най-честите причина за запек са:  Диета, бедна на фибри. Фибрите са вещества, които се набавят предимно от зеленчуците и имат важен регулиращ ефект за работата на червата Недостиг на течности в организма (дехидратация) Синдром на раздразненото черво Липса на физическа активност Някои лекарства  Констипацията е често явление по време на бременност заради хормоналните промени. Ленивите черва могат да се дължат на множество заболявания и здравословни проблеми като например занижена функция на щитовидната жлеза или диабет. Във всички тези случаи констипацията се явява симптом на друг проблем. Симптоми Констипацията за съжаление е очевиден и доста неприятен проблем. Симптомите са затруднено и нередовно изхождане. Лечение Ако запекът се дължи на някакво заболяване, той най-често изчезва с излекуването ни. Какво помага:  Движение и упражнения Пийте течности. Основната течност е водата. Колко вода да пием? Яжте зеленчуци, за да си набавяте фибри Опитайте да ходите до тоалетната всеки ден по едно и също време, най-добре около половин час след закуска Не пренебрегвайте сигналите на организма, че иска да се облекчи Избягвайте сухи храни, които запичат. Яжте повече супи и салати В тоалетната седете с изправен гръб, не задържайте дъха и не се напъвайте. Вместо това дишайте дълбоко и бъдете търпеливи, докато съвсем леко се опитвате да стимулирате движението на червата  Никога не взимайте слабителни, без да се консултирате преди това с лекар. Прогноза и възможни усложнения Доколко запекът ще ни създава проблеми, зависи от причината за него и възможността да го контролираме. При някои хора хроничният запек е дразнещо неудобство, което не се отразява сериозно на здравето им. Запекът може да доведе до следните проблеми, които донякъде могат да се дължат на прекомерно напъване:  Разширени кръвоносни съдове в ректума и ануса (т.е до често срещаните хемороиди) Анални фисури (рани по лигавицата на ануса) Смъкване и излизане на края на червото през ануса (пролапс на ректума)  Връзки:  Dietary fiber: Essential for a healthy diet by Mayo Clinic – EN High-fiber foods chart by Mayo Clinic – EN Constipation by HNS Choices Eating, Diet, and Nutrition for Constipation– EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Левкоплакия,"Англ: Leukoplakia Какво е левкоплакия Левкоплакия се наричат бели или сиви петна по езика или в устната кухина. Левкоплакията не е рак и много рядко може да се превърне в такъв. Подобни петна по вулвата (външната част на половите органи при жените) в близкото минало са се наричали също левкоплакия. Въпреки че това название е неправилно, то все още е разпространено в България и описва изменения на външния (епителния) слой на кожата. Тези изменения понякога могат да бъдат опасни. Причини, рискови фактори и превенция Какво причинява появата на светлите петна по лигавиците на устната кухина, е неизвестно. По-често от левкоплакия страдат:  Мъже Хора над 50 години Пушачите Консумиращите алкохол редовно При нараняващи лигавиците на устата дентални импланти, протези и т.н.  При хора с отслабена имунна защита левкоплакията може да се дължи на инфекция с вируса на Епщайн-Бар (Epstein-Barr virus, EBV). Нарича се космата левкоплакия. Симптоми Левкоплакията се проявява като петна по езика, венците, вътрешната страна на бузите и т.н. Петната са ясно различими и най-често светли на цвят. Засегнатите участъци не могат да бъдат изстъргани и обикновено са леко повдигнати и по-груби на пипане. Лечение Левкоплакията не се лекува. Възможно е петната да изчезнат, ако премахнем дразнителя на устната лигавица. Какво помага понякога:  Да откажем цигарите Да спрем да пием алкохол Да посетим стоматолог, ако груба твърда повърхност в устата дразни лигавиците  Космата левкоплакия не е опасна и често не се лекува, но при нужда може да се третира с антивирусни медикаменти. Ако имаме космата левкоплакия, трябва да се изследваме за ХИВ/СПИН. При риск от развитие на рак петната могат да се премахват хирургически. Прогноза и възможни усложнения Левкоплакията е обикновено безопасна. Около 1% от случаите прерастват в раково заболяване. Връзки:  Leukoplakia by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Лаймска болест,"Други имена: Борелиоза. Англ: Lyme disease, Borreliosis Какво е лаймска болест Лаймската болест е опасна бактериална инфекция, предавана чрез ухапване от кърлеж. Заболяването още се нарича борелиоза. Причини, рискови фактори и превенция Лаймската болест се дължи на инфекция с бактерия на име Borrelia burgdorferi. Единственият начин да се заразим е чрез ухапване от кърлеж, пренасящ бактерията. Няколко вида кърлежи са преносители на заразата. Заболяването се среща в България и годишно засяга няколко стотин души. От лаймска болест боледуват предимно хора, които са в контакт с животни (вкл. домашни), туристи, ловци, скаути и други любители на живота на открито. Симптоми Лаймската болест протича на три етапа. В началото, няколко дни след инфектирането, заболяването прилича на грип. Наблюдават се:  Повишена температура Главоболие Болки в мускулите или ставите Втрисане Скованост в ставите или врата Умора  Около мястото на ухапване от кърлежа може да се появи обрив с особена форма. Представлява червена точка, заобиколенa от червен кръг. Между точката и кръга кожата има нормален цвят. С времето обривът се разширява. Потърсете в интернет снимки на erythema migrans, за да видите как изглежда типичният обрив при лаймска болест. Ако имате този обрив и симптомите, описани по-горе, веднага се обърнете към лекар, за да бъдете изследвани и евентуално да започнете лечение. При сериозни съмнения за борелиоза е възможно да ни предпишат антибиотик, преди да са готови изследванията, потвърждаващи инфекцията. Нелекуваната борелиоза води до поява на други симптоми. Когато инфекцията се е разпространила из тялото (фаза 2 на заболяването), симптомите включват:  Много сериозна отпадналост Краткотрайни парализи на лицето или крайниците Изпотяване Силно учестен пулс Червени обриви по кожата Болки в ставите Хепатит  Тези симптоми се появяват постепенно и на приливи и отливи седмици и месеци след заразяването. Лечение Лаймската болест е бактериална инфекция и затова се лекува с антибиотици. Колкото по-рано започне лечението, толкова то е по-бързо и успешно. Ако инфекцията се е разпространила из тялото, лечението е бавно и трудно. Прогноза и възможни усложнения Лечението в повече случаи е успешно и здравето се възстановява напълно.  Увреждане на различни нерви, парализи Проблеми със сърдечния ритъм Проблеми със съня, речта, паметта и мисленето като цяло Проблеми със зрението Хронично ставно възпаление (артрит)  Връзки:  Как се премахва кърлеж и болести, предавани с кърлежи от РЗИ „Велико Търново” Lyme disease  by cdc.gov – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Множествена склероза,"Други имена: Дисиминативна склероза. Англ: Multiple sclerosis, demyelinating disease Какво е множествена склероза Множествената склероза (МС) е заболяване, което бавно и постепенно уврежда връзките (нервните влакна) между нервните клетки в главния и гръбначния мозък. Заболяването е нелечимо, но развитието му може да бъде забавено, а симптомите донякъде контролирани. Причини, рискови фактори и превенция Множествената склероза (МС) се дължи на погрешна атака на нервите от имунната система. В този смисъл МС е автоимунно заболяване. Причината за него не е открита. При МС имунната система атакува миелиновите обвивки на нервните влакна, чрез които влакна невроните на мозъка „общуват” с тялото. Обвивките се възпаляват и с времето се увреждат необратимо. Когато това стане, нервните клетки губят способността си да изпращат сигнали до тялото. МС засяга по-често жени, отколкото мъже и най-често се открива между 20- и 40-годишна възраст. Симптоми Симптомите на множествената склероза могат да бъдат буквално всякакви в зависимост от нервите, които са атакувани от имунната система. Например, ако болестта засегне зрителните нерви, симптомите ще са свързани с очите. Най-честите и разпознаваеми симптоми на МС са свързани с мускулите. Много голяма част от хората с МС разбират за болестта след изследвания, на които са се подложили, защото са имали проблеми като:  Загуба на равновесие Слабост в мускулите Проблеми с координацията Усещане за изтръпналост и вдървяване Слабо треперене (тремор) на ръка или крак  Множествената склероза се диагностицира трудно и изисква изследвания. Тя не може да се разпознае по симптомите, ако не е в много напреднала фаза. С развитието на болестта се появяват други симптоми. Всяка система на тялото може да е засегната. Често се наблюдават:  Виене на свят, замаяност Депресия Проблеми с отделителната система Проблеми с очите  МС обикновено се проявява на периоди. Когато имунната система не атакува нервите, лекарите казват, че сме в ремисия. Понякога няма периоди на ремисия и заболяването се развива много по-бързо. Лечение Множествената склероза не може да се излекува. Целта на терапията е да облекчи симптомите и да забави развитието на болестта. Множество медикаменти помагат в една или друга степен при МС. Какви точно ще ни предпишат, зависи от областта на проява на симптомите. В общия случай ще пием лекарства, които потискат възпалителните процеси в тялото (кортикостероиди). Много от лекарствата, ползвани при МС, имат сериозни странични ефекти. Какво помага:  Не прегрявайте тялото. Симптомите на МС са по-силни, когато се загреем. Жегата ни е враг Почивайте. Не се преуморявайте Пазете се от стрес. Живейте спокойно. Дихателни упражнения, медитация йога, тай чи и прочие могат много да помогнат Бъдете физически активни. Това ще забави развитието на болестта Хранете се разумно и здравословно. Има основания да се предполага, че диета, бедна на животински (наситени) мазнини, но богата на омега-3 мазнини (риба, ленено семе) и витамин D, оказва благотворен ефект при МС Потърсете хора, с които можете да говорите за предизвикателствата, които поставя пред вас заболяването. Включването в група за подкрепа е чудесна идея Научете колкото можете повече за МС  Множествената склероза засяга над 2 милиона души по света. Изследванията върху заболяването и търсенето на лечение не спират. Прогноза и възможни усложнения Нерядко МС не намалява значително продължителността на живота и в една или друга степен ни позволява да продължим да работим и живеем общо взето нормално още дълги години. Възможните усложнения при МС включват:  Странични ефекти от използваните лекарства Инвалидност Епилепсия Остеопороза Депресия и резки промени в настроението Невъзможност на мускули вътре в тялото да изпълняват добре функциите си  Връзки:  МС общество България Асоциация на хората с МС National Multiple Sclerosis Society – EN Multiple Sclerosis Society UK – EN MS Australia – EN Multiple Sclerosis by patient.co.uk – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Витилиго,"Други имена: Левкодерма (неточно). Англ: Vitiligo Какво е витилиго Витилиго се нарича наличието на бели (безцветни) петна по кожата, дължащи се на липса на багрило (меланин). Понякога и донякъде неточно витилигото се нарича левкодерма. Левкодерма е името, което лекарите използват за бяло петно на кожата, докато витилигото е състояние, което причинява такива петна. Витилигото се среща при около един от сто души. За съжаление засега не са открити ефективни методи за лечение на състоянието въпреки усилията на лекарите. Причини, рискови фактори и превенция Какво причинява витилигото не е открито. Състоянието се дължи на проблем с клетките, които произвеждат меланин. Меланинът придава цвета на кожата, очите и косата. Възможно е витилигото да е автоимунно заболяване, при което организмът атакува погрешно собствените си произвеждащи меланин клетки (меланоцити). Тази хипотеза не е доказана, но звучи разумно, защото витилиго се среща по-често при хора, които страдат от някакво автоимунно заболяване като например хипертиреоидизъм. Витилигото не е заразно и не се дължи на инфекция. Понякога проблемът се наблюдава при членовете на едно семейство или се отключва от слънчево изгаряне, период на висок стрес, контакт с агресивни химически вещества и др. Симптоми Витилигото се проявява като безцветни (бели) петна по кожата. В някои случаи състоянието може да засегне очите или косата, брадата, веждите. Белите петна по-често се появяват на места, които са изложени на пряка слънчева светлина като ръцете или лицето, но могат да засегнат буквално всяка друга част на тялото, включително лигавиците на носната и устната кухина. Състоянието не поражда физически дискомфорт като болка или сърбеж. В повечето случаи броят и размерът на петната се увеличава с времето. Доста по-рядко пигментацията на кожата ще се възстанови сама. Лечение Когато причината за едно заболяване не е открита, лечението е много трудно или напълно невъзможно. За нещастие това е общо взето и случаят с витилигото. Белите петна често представляват сериозен козметичен проблем и затова са разработени и изпробвани множество различни методи за лечение, контрол и забавяне на развитието на състоянието. Уви, ефектът от различните терапии обикновено е непредвидим и често незадоволителен. Понякога опитен дерматолог (кожен лекар) може да помогне. Възможните лечения включват:  Облъчване с ултравиолетова светлина (може би след употреба на медикаменти или мазила, които усилват чувствителността на кожата към светлина) Локални мазила, които потискат имунната система и така евентуално забавят унищожението на меланоцитите от собствената ни имунна система. Подобни медикаменти имат относително сериозни странични ефекти Присаждане на кожа от друго място Изкуствено оцветяване на кожата чрез вкарване на пигмент (подобно на татуиране)  Най-ефективни за лечение на витилиго са кортикостероидните кремове. Кортикостероидите са вещества, които потискат възпалението. Те имат немалко странични ефекти и трябва да се ползват единствено и само след лекарско предписание и под наблюдение. Какво помага:  Грим Да избягваме слънцето и да ползваме продукти за слънцезащита. Имайте предвид, че меланинът пази кожата от вредните ултравиолетови лъчи на слънцето. Липсата на меланин води до повишен риск от рак на кожата. Следете бенките си – ако се променят като цвят или форма, посетете дерматолога си (мнозинството от случаите на рак на кожата са лечими, ако са хванати навреме) Говорете с лекаря си да опитате прием на билката Гинко билоба, която понякога помага. Попитайте го за прием на фолиева киселина и витамин B12 и за внимателно излагане на слънце. Не се излагайте на слънце, без да се консултирате с дерматолога си: ракът на кожата е най-смъртоносният вид рак Не си правете татуировки, защото най-често това ще влоши състоянието Да се включим в група за подкрепа. Витилигото влияе на самочувствието самоуважението, настроението. Не се затваряйте, а напротив – говорете за състоянието си с хората и за това как се чувствате. Ще е чудесно лекуващият ви дерматолог да е от лекарите, които изслушват и подкрепят  Прогноза и възможни усложнения Витилигото рядко е излечимо. Ефективността на лечението е непредвидима. В повечето случаи с възрастта петната ще нараснат и като размери, и като брой. Понякога кожата ще се възстанови сама, като е възможно цветът ѝ леко да се различава от този на околната кожа след това. Възможните усложнения при витилигото са свързани предимно с ефекта на слънцето върху кожата (лесно изгаряне, рак на кожата). Понякога страничните ефекти на лечението могат да се твърде неприятни. Витилигото понякога може да доведе намаление на слуха. Връзки:  Vitiligo by NHS Choices – EN Международна група за подкрепа при витилиго. Езикът е английски Vitiligo Society UK The American Vitiligo Foundation   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Ларингит,"Други имена: Възпаление на ларинкса, лаеща кашлица, Круп. Англ: Laryngitis Какво е ларингит Ларингит се нарича инфекцията и евентуално възпалението на гласовата кутия (ларинкса). Когато възпаление засяга тъканите около гласните струни, състоянието се нарича остър обструктивен ларингит или Круп. Този тип ларингит засяга предимно децата и често се нарича просто „лаеща кашлица”. Причини, рискови фактори и превенция Гласните струни и ларинксът могат да се възпалят най-вече вследствие на:  Вирусни или бактериални инфекции (т.е. при грип, простуда, бронхит, пневмония и т.н.) Преумора на гласните струни (напр. при певци) Алергии Вдишване на дразнещ дим Хроничен синузит Раздразване с киселина вследствие на гастроезофаегална рефлуксна болест  Детската лаеща кашлица, която донякъде пречи на дишането и може да е опасна, се дължи на вирусни инфекции. Симптоми Симптомите на ларингита могат да бъдат:  Прегракналост Повишена телесна температура Отслабнала сила на гласа Подути лимфни възли  При Круп още се наблюдава типичната лаеща кашлица и известни трудности с дишането. Лечение Ларингитът се лекува според причината за него. Бактериални инфекции се третират с антибиотик. Антибиотиците не помагат при вирусни инфекции. По преценка на лекаря могат да бъдат предписани медикаменти за контрол на възпалителния процес или за облекчаване на симптомите. Какво помага:  Да не говорим Да овлажним въздуха, който дишаме Да пием течности Да овлажняваме често гърлото Да избягваме медикаменти, които изсушават лигавицата (деконгестанти), като капки за нос Да избягваме да шепнем, защото това товари още повече гласните струни  Ако детето ни има лаеща кашлица и забележим, че кожата му изглежда някак синя или че проблемите с дишането са сериозни, трябва веднага да се обърнем към лекар. Прогноза и възможни усложнения В повечето случаи ларингитът е безобидно състояние, което преминава за около седмица. При наличие на лаеща кашлица относително рядко инфекцията може да се пренесе до епиглотиса. Епиглотисът е „вратата” в началото на трахеята, която не позволява на храна да навлиза в белия дроб. Състоянието се нарича епиглотит и е опасно, защото подуването на епиглотиса може да блокира дихателните пътища. Епиглотитът изисква незабавна медицинска намеса. Връзки:  Епиглотит от BGMedic.com Croup by Mayo Clinic – EN Epiglottitis by MedlinePlus– EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Млечница,"Други имена: Орална кандидоза. Англ: Thrush, Oral candidiasis Какво е млечница Млечницата е устна гъбична инфекция с candida albicans. От нея предимно боледуват бебетата и малките деца. Тя е форма на кандидоза. В устната кухина винаги живеят известно количество гъбички candida. Млечницата се появява, когато техният брой нарасне твърде много. Причини, рискови фактори и превенция Нормално имунната система на човека не позволява на гъбичките в устата да живеят дълго и те не създават проблеми. Млечницата е възможна тогава, когато имунната система е отслабена. Оралната кандидоза засяга:  Новородените. При тях имунната система не е напълно формирана Бебета след прием на антибиотици. Приемът на антибиотик от майката понякога има същия ефект, ако бебето още се кърми Много възрастни хора Хора с увредена имунна защита Диабетици Хора с наднормено тегло Хора, чиито зъбни протези и импланти не слягат добре. Гъбичките се развиват в кухините, където намират чудесни условия за живот  Симптоми Млечницата се проявява като малки бели петънца или пъпки по езика и бузите. По-рядко тя може да засегне и венците, сливиците или устните. Пъпчиците лесно се разраняват от миенето на зъбите. Това предизвиква леко кървене, което не бива да ни плаши. Новородените имат и зачервяване в устата. Млечницата често се пренася върху зърната на майката при кърмене и тя може да изпитва болка, както и да забележи нежен розов обрив и мънички рани на и около зърната. Ако млечницата създава неприятни усещания на бебето, то може да отказва да се храни. Гъбичките лесно преминават от устата в храносмилателния тракт и в крайна сметка до пелените. Това може да доведе до подсичане. Лечение Гъбичките се лекуват с антигибъчни (антимикотични) препарати. Лекуващият лекар ще предпише такива по свое усмотрение. Ако млечницата се е появила след прием на антибиотик, тя би трябвало бързо да премине сама и лечение не се налага. Ако инфекцията се дължи на отслабена имунна система, диабет или друго състояние, трябва да се лекува причината за нея. При новородени често не се прилага специфично лечение и млечницата изчезва сама за няколко дни. Дали ще остави бебето да се справи само с инфекцията, или ще предпише медикаменти, е решение на педиатъра. Млечницата при бебетата обикновено се лекува чрез кремове, които се мажат по езика, вътрешната страна на бузите и т.н. Когато майката кърми, тя също трябва да се лекува и вероятно педиатърът ще ѝ предпише мазила, които да премахнат гъбичките от гърдите. Ако това не се направи, е възможно майката и детето да си прехвърлят инфекцията дълго време. По време на млечница пелените трябва да се сменят често, за да се намали рискът от подсичане. Прогноза и възможни усложнения В общия случай млечницата не е опасна и преминава лесно. Ако детето ни често страда от млечница, трябва да се обърнем към лекар, за да се намери причината. Връзки:  Oral thrush by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Лактозна непоносимост,"Други имена: Лактозна нетолерантност, хиполактазия, млечна непоносимост. Англ: Lactose intolerance, lactase deficiency, milk intolerance Какво е лактозна непоносимост Лактозната непоносимост е състояние, при което една от съставките на млякото създава проблеми в червата. Състоянието се дължи на недостиг на ензима лактаза и затова понякога се нарича хиполактазия. Причини, рискови фактори и превенция Лактозата е вид захар, който се съдържа в млякото и млечните продукти. Тази захар се разгражда в тънките черва от ензим, който се казва лактаза. Когато организмът не произвежда достатъчно от този ензим, лактозата преминава в дебелите черва, където полезните бактерии, помагащи на организма ни да разгражда храната, взаимодействат с лактозата. Това предизвиква симптомите на лактозната нетолерантност. Лактозната нетолерантност при децата се дължи на вродена липса или недостиг на лактаза. Това означава, че състоянието е генетично и се дължи на увреждане на гените, отговорни за синтеза на ензима. С възрастта е нормално количеството на произвеждания от тялото ензим да намалее, което води до появата на слаба форма на лактозна нетолерантност. Около 30% от възрастните хора имат лактозна непоносимост, но не знаят за това, тъй като проблемът е много слабо изразен. Някои болести на червата също предизвикват лактозна нетолерантност. Състоянието се среща много честопри хората с глутенова непоносимост. Симптоми Симптомите на лактозната непоносимост са много подобни на тези на синдрома на раздразненото черво и двете често се бъркат. В общия случай лактозата причинява долните симптоми половин до един час след приема на мляко или млечен продукт:  Газове Подуване в коремната област Диария Гадене и рядко повръщане Чревни спазми  Симптомите най-често са леки. Лечение Лактозната нетолерантност не се лекува, но може да се контролира. Какво помага:  Да не ядем млечни продукти Да приемаме ензима лактаза с храната Внимателно да преглеждаме състава на хранителните продукти, защото в тях често се добавя лактоза  Неяденето на млечни продукти сериозно намалява приема на калций, витамин D, витамин B2 (т.е. рибофлавин) и протеини като цяло. Тези хранителни вещества трябва да бъдат набавяни от други източници. Яжте повече спанак, броколи, скариди, сардина и сьомга (съдържат калций), яйца и черен дроб (съдържат витамин D). Повечето хора просто произвеждат по-малко лактаза. В този случай просто трябва да ядем умерени количества млечни продукти при всяко хранене. Не е добре да поемаме млечни продукти без друга храна. Прогноза и възможни усложнения Симптомите на лактозната непоносимост отшумяват и изчезват с неприемането на млечни продукти. Състоянието не заплашва здравето. Връзки:  Lactose Intolerance info and diet – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Захарен диабет,"Други имена: Захарна болест. Англ: Diabetes Какво е диабет Диабетът е хронично заболяване, при което организмът не може да контролира количеството на захарта в кръвта. Диабетът е опасно заболяване, защото повишените нива на кръвната захар с времето увреждат кръвоносните съдове, нервите, очите, кожата, ставите и черния дроб. Причини, рискови фактори и превенция Захарта или по-вярно глюкозата е горивото на човешкото тяло. Храната преди всичко е източник на глюкоза. Когато се храним, в кръвта навлиза захар. Ако тя е повече от необходимото количество, организмът отделя хормон на име инсулин, който нарежда на определени клетки да складират излишното количество захар за случай на недостиг. При това напълняваме. Диабетът е заболяване, при което организмът не успява да понижава кръвната захар. Това може да се дължи на две причини: При диабет тип 1 клетките в панкреаса, които произвеждат инсулина, са увредени и не работят. Този вид диабет се нарича още младежки (ювенилен) и вероятно е форма на автоимунно заболяване. Това означава, че по неизвестна причина организмът разпознава инсулин-произвеждащите клетки като врагове и ги унищожава. При диабет тип 2 организмът произвежда инсулин, но клетките, които са отговорни за складирането на захарта, не реагират достатъчно добре на хормона. Това се нарича инсулинова устойчивост (резистентност). Какво причинява инсулиновата устойчивост, не е известно, но в повечето случаи тя се наблюдава при наднормено тегло. Идеята е, че клетките толкова често трябва да складират излишните количества глюкоза, че с времето сякаш се „уморяват”. Хормоналните промени по време на бременността могат да предизвикат краткотрайна захарна болест около 24-та седмица. Това се нарича гестационен диабет. Той трябва да се контролира внимателно, за да не навреди на бебето. За радост изчезва с раждането. Захарната болест се среща по-често при:  Случай на диабет в рода Наднормено тегло Високо кръвно налягане Висок холестерол и/или триглицериди Липса на физическа активност Неправилно (най-често прекомерно) хранене  Симптоми  Силно усещане за жажда и сухота в устата Често уриниране Внезапна поява на силен глад, въпреки че се храним нормално Размазано зрение Постоянна умора Рани по кожата, които зарастват много бавно Чести и повтарящи се гъбични инфекции Изтръпване, сърбеж, болка в крайниците (при диабет тип 2) Загуба на тегло (при диабет тип 1)  Диабет най-сигурно и прецизно се открива чрез измерване на т.нар. гликиран хемоглобин (HbA1c, A1C тест). Лечение Диабетът от тип 1 не се лекува. Той се контролира чрез инжектиране на инсулин, медикаменти, разумен стил на живот и правилна диета. Същите мерки могат да възвърнат в голяма степен или дори напълно способността на организма да контролира кръвната захар при хора с диабет от тип 2. Какво помага да контролираме кръвната захар:  Стриктно да спазваме лекарските указания. Да си мерим кръвната захар и да си поставяме инсулина точно както ни е казано. Да пием другите ни предписани лекарства Да водим активен стил на живот, да се движим Да отслабнем, ако е необходимо Да контролираме високото си кръвно налягане и количеството на мазнините в кръвта (т.е. холестерол и триглицериди) Да откажем цигарите и да намалим алкохолната консумация Да се храним с диета, подходяща за захарен диабет. Вж. Хранене при диабет и предиабет Да научим колкото се може повече за болестта – как да се грижим за кожата си, каква трябва да е устната хигиена, какво е гликемичен индекс, какво можем да ядем и какво не и т.н.  Ако диабетът се дължи на често преяждане и наднормено тегло, е възможно лекарите да препоръчат хирургия за намаляване обема на стомаха. Прогноза и възможни усложнения Когато диабетът се контролира отговорно, здравето на повечето хора няма да пострада сериозно от болестта. Много хора успяват напълно да се избавят от диабет тип 2 при правилна диета и активен начин на живот. Възможни усложнения при диабет са:  Проблеми с ерекцията при мъжете (вж. еректилна дисфункция) Различни сърдечно-съдови заболявания като например исхемична болест на сърцето или стенокардия. Увеличен е рискът от сърдечен или мозъчен удар Увреждане на нервите, особено на краката (диабетна невропатия) Проблеми със зрението и дори ослепяване (ретинопатия и катаракта) Диабетна кетоацидоза (опасно състояние изискващо незабавна медицинска намеса) Тежки проблеми с кожата, които водят до незарастващи рани и чести тежки инфекции. В дългосрочен план може да се наложи ампутация на крайник Увреждане на бъбреците (бъбречна недостатъчност) Проблеми със ставите (артропатия) Проблеми със слуха или храносмилането Диабетиците по-често страдат от болест на Алцхаймер Натрупване на мазнини в черния дроб (чернодробна стеатоза), което в редки случаи може да доведе до цироза  В повечето случаи контролът на кръвната захар предпазва от тези усложнения. Връзки:  Гликемичен индекс от BGMedic.com Хигиена на краката при диабет от BGMedic.com Спорт и фитнес при диабет от BGMedic.com Правила за орална хигиена от BGMedic.com Живот със захарен диабет от РЗИ Велико Търново Българска асоциация „Диабет” Everything we need to know by the American diabetes association – EN A plethora of diabetes resources– EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Пигментни петна на лицето,"Други имена: Мелазма, хлоазма. Англ: Melasma, chloasma Какво е мелазма Мелазма или хлоазма се наричат петна на прекалена пигментация по лицето или други открити за слънчева светлина места по тялото. Състоянието се среща често по време на бременност, но не е заплаха за здравето. Причини, рискови фактори и превенция Появата на пигментните петна по кожата изисква слънчева светлина, но не се дължи на слънцето. Хората с по-тъмна кожа (повече пигментация) по-често страдат от появата на кафяви петна. Мелазмата се среща често при бременни и приемащи противозачатъчни, защото между хормоните естроген и прогестерон и пигментацията на кожата има връзка. Какво точно причинява проблема, не е известно и затова състоянието не подлежи на превенция. Помага да се пазим от слънце, ако имаме по тъмна кожа. Симптоми Мелазмата се проявява като кафяви петна по кожата. Лечение Състоянието е козметичен проблем и не заплашва здравето. Ако проблемът се дължи на хормонален дисбаланс, той обикновено изчезва за няколко месеца с решаването на ситуацията с хормоните. Какво помага:  Да не стоим дълго на слънце и да ползваме силен слънцезащитен крем (с висок SPF) Да ползваме козметика за мелазма. Някои от веществата, които понякога помагат, са: азелаинова киселина (azelaic acid), аскорбинова киселина (т.е. витамин C), коджикова киселина (кojic аcid), третиноин (trеtionin) и хидрохинон (hydroquinone)   Меланинът, т.е. багрилото в кожата, на чието натрупване се дължат петната, при нужда може да се разрушава, например с лазер. Подобни манипулации не са никак препоръчителни при леки козметични проблеми. Прогноза и възможни усложнения Състоянието не заплашва здравето и често се повлиява от подходяща грижа за кожата. В случай че мелазмата се е появила заради хормоналните промени при бременност, тя ще отшуми сама няколко месеца след раждането. Връзки:  Melasma by the American Academy of Dermatology – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Мигрена,"Англ: Migraine Какво е мигрена Мигрената е вид хронично главоболие, което се появява на пристъпи. Те могат да бъдат толкова тежки, че единственото, за което да мислим, е как да легнем на тихо и тъмно място. Причини, рискови фактори и превенция Не е известно какво поражда мигрената. Поредица неща могат да предизвикат пристъп на мигрена. Подобни отключващи фактори понякога се наричат тригъри (от англ. trigger – спусък). При мигрената най-честите са:  Хормонални промени при жени. Пристъпите са свързани с промяна на количеството на естрогена. Хормонална терапия или прием на противозачатъчни могат да са причина за атака Множество различни храни, напр. твърде солено старо сирене, продукти, подсладени с аспартам, шоколад и много други. Каква храна предизвиква пристъп на мигрена, е строго индивидуално. Пропускането на хранене или постенето също могат да предизвикват появата на главоболие Консумация на алкохол Стрес Физическа активност и преумора (вкл. секс) Недостатъчен сън или промени във времето за спане Силен шум и ярки светлини Силни натрапчиви миризми, напр. от парфюми Пасивно тютюнопушене Промяна на атмосферното налягане (рязка смяна на времето)  Симптоми Мигрената често се появява около пубертета или в младежките години. Симптомите на състоянието могат да бъдат разделение на етапи, които обаче не са задължителни. I етап: Продроми. Ден или два преди атаката може да се наблюдават някои от следните признаци, наричани продроми:  Констипация (запек) Хиперактивност, еуфория, повишена жизненост Внезапен силен апетит за определена храна Усещане за вкочаненост, вдървяване на врата Раздразнителност Неконтролирано често прозяване  II етап: Аура. Симптомите на аурата са свързани с повишена мозъчна активност и често са придружени с усилено усещане и възприемане на светлина и шум. Аурата обикновено се появява преди пристъпа и трае между 20 и 60 минути. Пример за симптоми на аура са:  Размазано зрение Ограничено зрително поле Светлинни проблясъци, като че виждаме светли точки или зигзагообразни линии Иглички по ръцете или краката Трудности да говорим  III етап: Мигренна атака. Тя обикновено трае около 24-72 часа, ако не се лекува. Симптомите са:  Пулсиращо главоболие, което често е само от едната страна на главата Болка, която понякога е по-интензивна зад окото, в задната част на главата или при врата Свръхчувствителност към светлина, шум и миризми Гадене, отпадналост, повръщане  IV етап: Постдроми. След пристъп на мигрена е възможно да изпитаме чувство на изтощение, да имаме нужда да спим повече, да ни е трудно да се съсредоточаваме и говорим. При някои хора след пристъп на мигрена постдромите включват еуфория вместо отпадналост. Мигрената е трудна за диагностициране и само специалист може да потвърди, че главоболието не се дължи на друга причина. Лечение Мигрената не може да се излекува напълно. В този смисъл целта на терапията е да облекчи симптомите. Най-важното е да открием и избягваме отключващите фактори (тригъри), доколкото това е възможно. Лекуващият лекар може да предпише като цяло два вида медикаменти. Едните целят да предпазят от поява на пристъпи на мигрена, докато другите облекчават пристъпите. Възможните такива лекарства са многобройни и е възможно да сменим доста от тях, преди да открием какво работи при нас. Имайте предвид, че никое болкоуспокояващо не е безопасно. Парацетамолът (ацетаминофен) например може да увреди черния дроб, а аспиринът и ибупрофенът – стомаха. Какво помага:  Да си водим подробен дневник какво ядем и какво ни се случва. Идеята е с времето да открием какво предизвиква пристъпите на мигрена. Ще бъдете изненадани колко странни неща могат да отключват главоболието Да не пием алкохол, особено червено вино Да се храним здравословно и да избягваме „опасните” за нас храни Да спим достатъчно, но да не се успиваме Да научим как да отпускаме мускулите си, но да водим активен физически живот Да се пазим от стрес чрез почивка и релаксация. Забавлението не е почивка Да не се преуморяваме Да научим колкото се може повече за мигрената При някои хора определени билки, акупунктура, хомеопатия и т.н. имат положителен ефект  Прогноза и възможни усложнения Терапията повлиява различно мигрената при отделните хора. Мигрената е рисков фактор за развиване на сърдечносъдови заболявания. Възможно е прекомерно използване на болкоуспокояващи и произхождащи от това проблеми. Връзки:  Migraine by NHS Choices American Headache Society – EN The National Migraine Association – EN National Headache Foundation – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Късогледство,"Други имена: Миопия. Англ: Nearsightedness, myopia Какво е късогледство Късогледството е намалена способност да виждаме на далечно разстояние. Състоянието още се нарича миопия и води до размазване на образа на по-далечните предмети. Причини, рискови фактори и превенция Късогледството се дължи на неправилна извивка на лещите в окото. На какво се дължи на свой ред изкривяването на роговицата и лещите в окото, не е известно. По-често късогледство се наблюдава при хора, които имат проблема в рода си, и при тези, които често вършат някаква работа близо до очите си като например четене или ремонт на часовници. Късогледството се среща доста често. То може да е комбинирано с други зрителни неудобства, дължащи се на неправилно изкривяване на лещите, като астигматизъм или далекогледство. Симптоми Късогледството води до размазване на образа на далечните предмети. За да ги виждаме добре, ние напрягаме очите. Това води до типичното присвиване на очите при гледане на далечно разстояние, по което може да се разбере, че е време да заведем детето си на очен лекар. Честото напрягане на очите понякога води до главоболие. Късогледството при децата може да се забележи и по следните признаци:   Държат книгата или учебника много близо при четене Стоят много близо до телевизора или монитора Често търкат очите си Мигат много често Погледът им шари напред-назад   Лечение В общия случай слагането на очила или носенето на лещи е начинът да се справим с късогледството. Колкото по-скоро сложим очила/лещи, толкова диоптърът ни ще остане по-нисък. Диоптрите са мярката за силата на късогледството, тоест доколко не виждаме надалеч. Неносенето на очила и лещи влошава проблема. В този смисъл е разумно да позволим да децата си сами да си изберат очилата, за да не отказват да ги носят след това. Изкривяването на лещите може да се коригира хирургически. Като всяка операция и тази носи риск и затова е доста непрепоръчително да се прилага, когато проблемът със зрението не е наистина сериозен. Ако усетим, че очилата или лещите ни вече не са толкова ефективни, колкото преди, е време да посетим отново очния си лекар. Прогноза и възможни усложнения При повечето хора късогледството по никакъв начин не засяга качеството им на живот. Носенето на лещи и хирургическите операции в редки случаи могат да създадат проблеми като инфекция на очите. Връзки:  Ако мислите за операция – EN LASIK eye surgery by Mayo Clinic– EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Миома на матката,"Други имена: Лейомиом на матката. Англ: Uterine fibroids Какво е миома на матката Миома на матката се нарича израстването на бучка мускулна тъкан в и от стената на утробата. Миомата е доброкачествен тумор, което значи, че не увеличава риска от поява на рак на матката. Състоянието е много често срещано при жените в детеродна възраст, но рядко се открива, защото миомите обикновено не проявяват никакви симптоми и не създават никакви проблеми. Причини, рискови фактори и превенция Миомите се дължат на ненужно и интензивно размножаване на мускулни клетки от стената на матката. Какво предизвиква тази аномалия, не е открито. Жените с наднормено тегло и тези, които ядат много червено месо (говеждо, свинско, агнешко), по-често имат миоми. Приемът на алкохол също увеличава вероятността за поява на миома. Женските хормони не причиняват миоми, но стимулират растежа им. Затова след менопаузата миомите обикновено изчезват. Симптоми Около 3 от всеки 4 жени в детеродна възраст развиват миома в един или друг момент. В повечето случаи миомите са малки и не проявяват симптоми. Ето защо повечето жени никога не разбират кога са имали миоми. Защо миоми в множествено число? Защото в повечето случаи се наблюдават няколко малки израстъка. Най-честите симптоми на миомите са:  Твърде обилно менструално кървене (може да причини анемия) Продължителна менструация (7 или повече дни) Подуване ниско в коремната област (при голяма миома) Болка в корема Болка при секс Често уриниране Констипация (запек) Усещане за пълнота на корема Болка в гърба или в краката  Острата болка е нехарактерна за миомите, но може да се наблюдава, ако израстъкът не е достатъчно кръвоснабден и започне да умира от липса на кислород и хранителни вещества. В този случай в околните тъкани се отделят вещества, които водят до остра болка. Миомите могат да растат както от вътрешната стена на матката, така и от външната. Понякога те израстват и вътре в стената. Симптомите, когато има такива, се различават според мястото на миомата и нейния размер. Например тези вътре в матката причиняват кървене, а тези извън нея, ако притискат пикочния мехур, водят до често уриниране. Лечение В мнозинството случаи миомите няма нужда да се лекуват, защото не създават проблеми и не са опасни. Когато лечение се налага, възможностите са многобройни и зависят от мястото и големината на образуванието. Решението как ще се лекуваме зависи от преценката на лекаря ни. Възможно е да пием медикаменти, възможно е и да бъдем оперирани или пък миомата да бъде разрушена с ултразвук. Какво помага:  Не пийте алкохол Избягвайте да ядете твърде много червено месо Яжте повече зелени зеленчуци  Миома и бременност В повечето случаи миомите не пречат на забременяването и не създават проблеми с износването на бебето.  Миомите, които са израснали от вътрешната страна на матката (наричат се субмукозни), понякога могат да затруднят забременяването. Ако подобно затруднение съществува, лекарят ви вероятно ще препоръча миомите да бъдат отстранени.  Наличието на миоми по време на бременността увеличава донякъде вероятността да се наложи цезарово сечение при раждането. Все пак мнозинството жени с миома раждат нормално.  Много рядко миомите могат да се причина за преждевременно раждане или за помятане (спонтанен аборт).  Прогноза и възможни усложнения Миомите като цяло не за заплаха за здравето и рядко изискват лечение. Най-често проблемът изчезва с менопаузата. Около 1/1000 миоми може да се превърне в злокачествен тумор и да доведе до рак. Обилното кървене при менструация може да предизвика анемия. Връзки:  Uterine Fibroids by womenshealth.gov – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Бучка в гърдата,"Англ: Breast lump, breast mass Какво е бучка в гърдата Бучката в гърдата е образувание или област от гърдата, която се отличава на пипане от околната тъкан. Има много причини за образуване на бучки в гърдите на децата, мъжете и жените. Повечето от тях са доброкачествени или с други думи бучките рядко се дължат на раково образувание. Риск обаче съществува и затова бучките в гърдите, ако не изчезват сами, изискват преглед при лекар. Причини за образуване Гърдите на мъжете и жените реагират на хормонални промени. Най-честата причина за бучки в гърдите са въздействията на хормоните. Например много новородени имат бучки, дължащи се на естрогена на майката. Те бързо изчезват. Други възможни причини за образуване на бучки в гърдите са кисти, доброкачествени образувания, тумори, събиране на кръв, гной (абсцес) или мастна тъкан (липома). При кърмачките бучките в гърдите са много често явление. Те се дължат на запушване на млечна жлеза. Тези запушвания често предизвикват възпаление на млечните канали на гърдата (мастит). Видове бучки в гърдите Галактоцеле. Така се нарича малка киста, пълна с мляко. Дължат се на запушване на млечна жлеза при кърмачки. Ако мястото се възпали, бучката ще нарасне. Състоянието се нарича мастит. Нелекуваният мастит може да доведе до абсцес (събиране на гной), което изисква незабавна лекарска намеса. Детски бучки. Преди започването на пубертета момичетата често имат бучки, които обикновено се появяват около деветата година. Възможно е да се появят и доста по-рано. Те изчезват с възрастта и са напълно нормални. Момчетата на свой ред развиват бучки в гърдите около средата на половото съзряване (пубертета). Обидните за тинейджърското мъжество бучки изчезват сами след няколко месеца и не бива да са повод за притеснение. Фиброкистозни промени. Познати са още под името мастопатия или фиброкистозна болест. Представляват доброкачествени образувания от предимно съединителна тъкан в гърдите. Мастопатията е много често среща и поне половината от жените между 30 и 50 години имат фиброкистозни бучки. Най-често те изчезват след менопаузата. Тези бучки често приличат на меко мехурче, пълно с вода, и се движат донякъде свободно. В този случай лекарите говорят за киста на гърдата, понеже всяко мехурче с течност се нарича киста. Когато бучката е само от съединителна тъкан, тя е по-твърда и донякъде прилича на белег. Ако мастопатията изобщо създава някакви неприятни усещания, това се случва най-вече по време на менструацията. Фиброкостозните образувания не са ракови, не увеличават риска от рак на гърдата и като цяло са безопасни. Те много рядко създават дискомфорт, който да изисква лечение. Кистите може да се източват или отстраняват хирургически, ако се налага. Фиброаденом на гърдата. Това е доброкачествено образувание (тумор), което ще рече, че не е рак и няма да се разпространи из тялото, нито ще нараства неконтролируемо. Среща се при около 20% от жените и се появява обикновено преди 30-годишна възраст. Фиброаденомът се състои предимно от съединителна тъкан и прилича на малко камъче, което може да се движи донякъде свободно в гърдата. Влияе се от хормоналните промени и може да напомня за себе си по време на менструация. Не боли и обикновено засяга само едната гърда. Фиброаденомите трябва да се прегледат от лекар и да се изследват. Ако се потвърди, че са доброкачествени, т.е. че не са ракови образувания, те се премахват в част от случаите по лекарска преценка. Ако не се премахнат, трябва да се следят. Жените с фиброаденом са съвсем малко по-заплашени от развитие на рак на гърдата. Липома. Това е събиране на мастна тъкан под кожата. Липомите за безопасни и рядко изискват лечение. Те не са ракови образувания. Могат да се появят по всички части на тялото. Рак на гърдата. Представлява злокачествен тумор (т.е. постоянно и неконтролирано образуване на нови изродени ракови клетки), който може да се разпространи из тялото. Този рак е вторият най-разпространен на планетата (след рака на кожата). Засяга по-често жени, отколкото мъже. Изисква незабавна лекарска намеса. Лечението е толкова по-успешно, колкото по-рано започне. Кога да потърсим лекар Във всички случаи, когато бучките предизвикват симптоми като:  Повишена телесна температура, втрисане Болка, зачервяване и сърбеж Сълзене от зърната (особено ако течността е червена или розова на цвят) Отпадналост  Ако бучката не изчезне сама след 2-3 седмици, консултацията с лекар е задължителна. Връзки:  Breast lumps by patient.info – EN Breast cysts by Mayo Clinic – EN Fibroadenoma by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Блефарит и мейбомианит,"Други имена: Възпаление на ръба клепачите, възпаление на мейбомиевите жлези. Англ: Blepharitis, Eyelid inflammation, Meibomianitis Какво е блефарит и какво мейбомианит Блефаритът е възпаление на клепачите. То обикновено засяга ръба им, където са миглите. Често блефаритът е съпътстван от възпаление на мейбомиевите жлези, които се намират на клепачите и отделят маслен секрет върху роговицата. Възпалението на тези жлези се нарича мейбомианит. Когато жлезите се запушат и подуят, лекарите говорят за халацион. Причини, рискови фактори и превенция Блефаритът се дължи на прекомерно отделяне на маслен секрет от мейбомиевите жлези. Възпалението на ръба на клепача често предизвиква възпаление на жлезите. Какво кара жлезите да отделят повече секрет, не се знае. Блефарит се наблюдава по-често при хора със себорея (пърхот), алергии, ечемик на окото и розацея (вид възпаление на кожата). При тези заболявания жлезите също така по-лесно се запушват. Мейбомиевите жлези се възпаляват и когато секретът им стане по-гъст от нормалното. Това може да се дължи на хормонални промени след пубертета, алергии, кожни проблеми като розацея и акне. Симптоми Възпалението на клепачите и мейбомиевите жлези може да предизвика:  Зачервяване, парене, сълзене и подуване Образуване на лющещи се люспи по ръба им Чувство за сухота и парене в окото при мигане Растеж или падане на миглите Размазано виждане заради твърде много маслен секрет в сълзите, което преминава при мигане Поява на ечемик  Лечение Блефаритът се лекува чрез изчистване на очите от маслото, което отделят мейбомиевите жлези. Очен лекар (т.е. офталмолог) може да обясни как се прави това и да посочи подходящи продукти за измиване на очите. Възможно е да ни бъдат предписани и капки за очи. Топлите компреси върху клепачите много помагат. Препоръчва се да се правят поне два пъти дневно за по 5 минути. След компреса очите трябва нежно да се измиват. Ако проблемът се дължи на пърхот, е добре да вземем мерки срещу него. За да избегнем повторна поява на блефарит, се препоръчва честото измиване на очите. Възпалението на жлезите може да изисква малко по-сериозна лекарска намеса. Възможно е офталмологът сам да почисти окото и да ни бъдат предписани антибиотици. Излекуването на мейбомианита е бавен, отнемащ седмици процес. Прогноза и възможни усложнения Възпалението на клепачите и мейбомианитът са лечими и не заплашват зрението, ако се лекуват. Когато не може да се премахне причината за тях, възможно е състоянията да се появяват периодично. Добрата очна хигиена е много важна в този случай. Възможните усложнения при блефарит и възпаление на мейбомиевите жлези са:  Проблеми с носенето на изкуствени лещи Поява на конюнктивит, ечемик или халацион Белези по клепачите Окапване или прекомерен растеж на миглите Нараняване на роговицата на окото  Връзки:  Blepharitis by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Мастит,"Други имена: Възпаление на гърдата, лактационен мастит. Англ: Mastitis Какво е мастит Маститът е инфекция и последващо възпаление на гърдата при жените. Причини, рискови фактори и превенция Възпалението на гърдата най-често се причинява от запушване на млечна жлеза при кърмачки. Образуващата се при това бучка се нарича галактоцеле. Другата възможна причина за мастит е бактериална инфекция (обикновено със стафилококи, S. aureus). Бактериите нормално живеят върху кожата и не причиняват инфекции освен когато навлезнат в гърдата през някаква рана. Най-често това става при разранени зърна. Възпалението при кърмачки се нарича лактационен мастит и обикновено се проявява в първите три месеца след раждането и само на едната гърда. Кърменето по време на мастит е добре да продължи и не е опасно. Носенето на стегнат сутиен, който силно притиска пълните с мляко гърди, може да предизвика мастит. Кърменето трябва да се извършва така, че в гърдата да не остава мляко. Това зависи най-вече от позицията на бебето, която трябва да сменя. Редувайте при всяко кърмене гърдата, от която първо давате на детето да суче. Това намалява риска от мастит. Жените, които са имали мастит веднъж, са по-предразположени към възпаление на гърдата. Симптоми Обикновено се възпалява само едната гърда. Симптомите са:  Зачервяване и подуване Болка, свръхчувствителност (особено на зърната), парене Сърбеж Образуване на бучка в гърдата Сълзене от зърната, което може да съдържа гной Повишена телесна температура, треска. Симптомите са подобни на грип Отпадналост, гадене, повръщане Уголемени и /или болезнени лимфни възли в подмишниците  Наличието на някои от тези симптоми означава, че трябва да потърсим лекарска помощ. Много рядко бучките в гърдата се дължат на тумор! Лечение Възпалението на гърдата се лекува с антибиотици и почивка. Какво помага в случай на лактационен мастит:  Топъл влажен компрес върху гърдата 3-4 пъти на ден за 15-20 минути особено преди кърмене. Горещият душ много помага В гърдата не трябва да остава мляко. Ето защо е полезно да сменяме позицията на бебето, докато то суче и ако се налага, да ползваме помпа след кърменето Не спирайте да кърмите. Сученето помага за излекуването. Винаги давайте на детето първо да суче от болната гърда Пазете зърната от разраняване, доколкото е възможно. Децата често се успокояват, когато смучат от майката, дори да са гладни. Не оставяйте детето да ползва зърната ви като биберон Не позволявайте гърдите да се препълват с мляко между кърменията Пийте много течности и почивайте  Прогноза и възможни усложнения Маститът е лечим и няма трайни или опасни последици. Ако възпалението на гърдата не се лекува, може да се образува абсцес, т.е. място, пълно с гной. В този случай гнойта трябва да се източи от гърдата, което често изисква хирургическа намеса. Връзки:  Съвети при кърмене (част I и част II) от Национална асоциация „Подкрепа за кърмене” Breastfeeding tips from the Australian breastfeeding association – EN Mastitis by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Биполярно афективно разстройство,"Други имена: Маниакална депресия, циклофрения (остаряло.). Англ: Bipolar affective disorder, Manic depression Какво е биполярно афективно разстройство Биполярно афективно разстройство (БАР), наричано понякога маниакална депресия, е състояние, при което епизодично настроението преминава от дълбока тъга и липса на активност (депресия) до епизоди на еуфория, превъзбуда и изключителен ентусиазъм (мания). Понякога депресията и манията се проявяват едновременно. Смяната на настроението от крайност в крайност е неестествена и възпрепятства нормалната ежедневна дейност. Епизодите на БАР могат да се случват от няколко пъти годишно до няколко пъти на ден. Биполярното разстройство се среща относително често в лека форма. Тази му форма се нарича циклотимия. Причини, рискови фактори и превенция Не се знае какво поражда БАР. Състояние се среща по-често при хора, които имат роднина с БАР. Биполярното разстройство обикновено се проявява между 15- и 25-годишна възраст. От биохимична и биомедицинска гледна точка БАР е промяна в нормалното функциониране на мозъка. Биполярното разстройство може да се „отключи” от някакво житейско събитие, например епизод на силен стрес, период на безсъние, раждане на дете или пък прием на медикаменти като антидепресанти, стимуланти или стероиди. Употребата на наркотици и/или сериозни количества алкохол увеличава риска и може да отключи БАР. Симптоми Смяната на настроението без повод не е нормално явление. Още по-нетипични са силната тъга или еуфорията без адекватна причина за тях. Маниакалните периоди на БАР имат следните симптоми:  Свръхактивност (бърз говор, бързи движения, моментални решения и т.н.) Еуфория и изключителен ентусиазъм Агресивност и раздразнителност Повишено сексуално желание Намалена необходимост от сън, безсъние Изключително високо мнение за себе си Разсеяност Склонност към поемане на риск и взимане на необмислени решения Склонност към изпадане в запой или приемане на наркотици  Депресивната фаза на БАР има следните симптоми:  Тъжно и меланхолично настроение Безнадеждност Усещане за вина Умора и липса на енергия Ниско самочувствие Липса на апетит или прекомерно ядене Безсъние или прекомерно спане Отсъствие от работа или училище Не се изпитва удоволствие от активности, които по принцип обичаме Проблеми с концентрацията и раздразнителност Мисли за смърт и самоубийство  Понякога смените на настроението при биполярното разстройство са сезонни. Когато те са чести и интензивни, може да се появи психоза. Психозата е състояние, при което губим реална преценка за реалността. Характерни за психозата са параноята и делюзиите, тоест вярата в неща, за които няма никакви убедителни доказателства. Симптомите на БАР при деца и подрастващи са по-скоро раздразнителност, избухливост, агресия и безразсъдно поведение, граничещо с непукизъм. Лечение БАР е хронично състояние, което изисква грижа и лечение през целия живот. Засега не е открит метод, който да премахва изцяло биполярното разстройство. Целите на лечението са контрол на силата и честотата на епизодите на депресия и еуфория. БАР може да се контролира чрез множество различни медикаменти. Много е вероятно лекуващият лекар да смени поне няколко лекарства, докато открие кои и в каква комбинация работят най-добре. Приемът на поддържащите медикаменти е изключително важен за контрола на заболяването. Пристъпите на БАР често се възобновяват, когато самоволно се спрат лекарствата. Какво още помага:  Да познаваме признаците на задаващ се пристъп на депресия или мания Да избягваме алкохола и наркотиците, както и стимулантите Да спим достатъчно Да разберем какви събития предизвикват пристъп на БАР и да живеем така, че да ги избягваме Да работим с психолог и/или да посещаваме група за психическа взаимопомощ Да се храним здравословно и да сме физически активни; спортът, както и йогата много помагат при БАР Да се научим да почиваме и как да се избавяме от натрупания стрес Да се ангажираме с позитивни и разпускащи занимания в свободното си време  Прогноза и възможни усложнения Биполярното разстройство е сериозно състояние, което трябва да се лекува и контролира през целия живот. Ако това не се прави, възможните последици включват:  Самоубийство Алкохолизъм и наркомания Изолация и самотност Липса на социална интеграция, трудности в училище и работа Проблеми в личните и романтичните отношения  Хората с БАР могат да имат нормален и пълноценен живот, когато не се предават, търсят и получават помощ и с постоянство изпълняват съветите и предписанията на лекарите. Връзки:  Хигиена на съня от BGMedic.com Изобилие от полезна информация за БАР – EN Bipolar disorder in details by NIMH @ nih.gov– EN Living with Bipolar Disorder – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Малария,"Други имена: Маларийна треска. Англ: Malaria Какво е малария Маларията е тропическа болест, предавана чрез ухапване на комар. Заболяването не се среща в България, защото страната ни се намира в умерен климатичен пояс. Причини, рискови фактори и превенция Маларията е паразитно заболяване, което може да се дължи на четири различни вида паразити. Най-опасната форма на болестта е резултат на инфекция с Plasmodium Falciparum. P. falciparum e многоклетъчен организъм, който живее и се размножава в комарите и човешкото тяло. Хората могат да се заразят от малария чрез ухапване от инфектиран комар. Най-често преносители са комарите от вида Anopheles (анофелийни комари). Комарите на свой ред се разболяват от нас, хората. Малария също може да се прихване при кръвопреливане и използване на общи игли. Заболяването се предава от майката на плода по време на бременността. За маларията няма ваксина. Единственият начин да се предпазим от нея на местата, където болестта е разпространена, е да се пазим от ухапванията на комари. Спане на затворено, дрехи с дълги крачоли и ръкави и използването на репеленти помагат. От малария боледуват 150-200 милиона души годишно. Симптоми Паразитите, причиняващи маларията, се размножават в червените кръвни клетки. При това те ги разрушават и предизвикват анемия. Симптомите на маларията най-често са:  Повишена телесна температура Втрисане; треската е много силна Изпотяване, което е много обилно Главоболие и болки в мускулите Гадене Лека жълтеница Отпадналост Конвулсии Кръв в изпражненията Кома  Ако сте пътували до страна, където маларията е разпространена, и забележите някои от симптомите дори месеци след завръщането си, веднага потърсете лекар. Понякога паразитите се „скриват” в черния дроб и се проявяват месеци след инфекцията. Лечение Маларията е опасно заболяване, което убива повече от половин милиона души годишно. Лечението зависи от вида на маларията. Съществуват лекарства за малария, които в повечето случаи работят. Ако инфекцията е с P. Falciparum, се ползват лекарства, съдържащи хинин. При заболяване от малария, болничният престой е задължителен. Паразитите, причиняващи болестта, непрекъснато мутират и се променят. Това прави съществуващите лекарства неефективни. Ето защо непрекъснато се разработват нови лекарства за малария. Прогноза и възможни усложнения В повечето случаи лечението помага и заболяването преминава без сериозни последици особено ако са взети необходимите мерки преди пътуване. Прогнозата е лоша при инфекция с P. falciparum, която се задълбочи. Възможните усложнения в този случай са:  Възпаление на мозъка (енцефалит) Бъбречна недостатъчност Чернодробна недостатъчност Спукване на далака Спиране на дишането,заради натрупване на течност в белия дроб Анемия, дължаща се на недостиг на червени кръвни клетки  Връзки:  Малария и информация за пътуващи от РЗИ „Велико Търново” Interactive malaria map by cdc.gov – EN Malaria table by countries – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Дегенерация на макулата,"Други имена: суха или атрофична дегенерация на макулата, мокра или ексудативна дегенерация на макулата. Англ: Macular degeneration Какво е макулна дегенерация Дегенерацията на макулата е състояние, което постепенно уврежда зрението. Макулата е централната част на ретината (чувствителните към светлина клетки в окото). Макулата е отговорна за остротата на зрението, която ни позволява да извършваме дейности като четете или шиене. Дегенерацията на макулата засяга предимно хора над 65 години и е най-разпространената причина за слепота при възрастни хора в развитите страни. Причини, рискови фактори и превенция Дегенерация означава прогресивно увреждане. Макулата може да бъде увредена по две причини:  Заради недостатъчно кръвноснабдяване дължащо се на изтъняване на кръвоносните съдове, захранващи макулата. Нарича се суха или атрофична дегенерация на макулата. На този на вид увреждане на макулата се дължат около 90% от случаите на заболяването. Заради образуване на нови, но нестабилни кръвоносни съдове под макулата. От тези капиляри изтичат кръв и други биологични течности, които я увреждат. Нарича се мокра или ексудативна дегенерация на макулата. Тази разновидност причинява около 10% от случаите на заболяването.  Макулна дегенерация се наблюдава по-често при:  Пушачи Наднормено тегло Висок холестерол Сърдечни заболявания  Макулната дегенерация засяга около 10% от хората над 75 години. Симптоми Сухара дегенерация на макулата се проявява предимно като участък на размазано зрение в централната част на зрителното поле. Петното нараства с времето. В ранните етапи на проблема се забелязва необходимост от повече светлина, за да виждаме добре (напр. при четене). Едновременно с това на очите им трябва повече време от обикновено, за да се пригодят при смяна на осветеността в околната среда (т.е. като напр. влезем в по-светло помещение). Мократа дегенерация се проявява много типично – правите линии изглеждат огънати или дори на вълни. В центъра на зрението се появява тъмно петно, което нараства. Съществува тест за дегенерация на макулата, който е много прост и може да се проведе самостоятелно. Нарича се тест или решетка на Амслер (от англ. Amsler grid). Лесно ще го намерите в интернет. Ако имате съмнения за макулна дегенерация, веднага посетете очен лекар (офталмолог). Съществува много по-чувствителен и сериозен метод за установяване на проблема. Лечение Сухата макулна дегенерация не се лекува. Специфична комбинация от високи дози витамин C, витамин Е, бета каротин, цинк и мед може да забави увреждането на макулата при някои хора. Загубеното зрение не може да бъде възстановено. Терапията не помага на пушачи. Мократа макулна дегенерация подлежи на хирургическо лечение за отстраняване на излишните новообразували се кръвоносни съдове. Те обикновено биват изгаряни с лазер. Алтернативно в кръвта може да се инжектират вещества. Когато под въздействие на светлина те достигнат до ненужните кръвоносни съдове под макулата, ги разрушават. Лекуващият лекар може да предпише и орални медикаменти, които възпрепятстват образуването на нови кръвоносни съдове. Какво помага:  Преди всичко да откажем цигарите Здравословна диета, да не ядем мазни храни Да осветяваме ярко помещенията  Прогноза и възможни усложнения Дегенерацията на макулата е най-често нелечима и повлиява способността ни да четем, шофираме, разпознаваме лица от разстояние и други. Периферното зрение се запазва и не сме заплашени от пълна слепота. Повечето хора успяват да вършат всекидневните дейности без сериозни затруднения. Връзки:  AMD Alliance International – EN Macular Degeneration Association – EN Macular Degeneration Partnership – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Коклюш,"Други имена: Магарешка кашлица, пертусис. Англ: Pertussis, whooping cough Какво е коклюш Коклюшът е силно заразна бактериална инфекция, която предизвиква интензивни пристъпи на кашлица. Заболяването води до кашляне с характерен звук, заради което носи името магарешка кашлица. Заболяването протича много тежко при бебета и малки деца и е доста опасно. Ето защо коклюшът е една от болестите, срещу които децата се ваксинират задължително. Причини, рискови фактори и превенция Коклюшът е силно заразна бактериална инфекция, която предизвиква интензивни пристъпи на кашлица. Заболяването води до кашляне с характерен звук, заради което носи името магарешка кашлица. Заболяването протича много тежко при бебета и малки деца и е доста опасно. Ето защо коклюшът е една от болестите, срещу които децата се ваксинират задължително. Симптоми Инфекцията започва подобно на настинка – с хрема, запушен нос, кашлица, повишена телесна температура. Инкубационният период на болестта е около седмица. След няколко дни симптомите се влошават. Появява се типичния свистящ звук след кашляне, на който се дължи името магарешка кашлица. Освен това се наблюдават:  Пристъпи на кашляне, при които се задушаваме. Кашлицата е толкова интензивна и мъчителна, че може до доведе до пукване на ребра Повръщане от кашляне Посиняване на устните, езика и дори лицето, дължащо се на спиране на дишането при пристъп на кашлица Силна отпадналост  Лечение Коклюшът с дължи на бактериална инфекция и затова се лекува с антибиотик. За нещастие лечението е ефективно предимно, ако е започнало рано. За да се спре развитието на болестта, вероятно близките на заболелия също ще трябва да пият антибиотик. При коклюш бебетата и малките деца се приемат обикновено в болница. Заболяването е опасно и може да се наложат животоспасяващи манипулации при задушаване или обезводняване. Нищо не облекчава кашлицата при коклюш. Пиенето на сиропи за кашлица няма ефект и трябва да се избягва. Какво помага:  Даването на течности Проветряването на помещенията, за да няма дразнещ гърлото прах Овлажняване на въздуха Хапването често, но по-малко, на меки и течни храни, които не дразнят гърлото  Прогноза и възможни усложнения По-големите деца и възрастните карат заболяването по-леко, нямат нужда от болничен престой и като цяло при тях прогнозата е много добра. Все пак те могат да си пукнат или счупят ребра от кашляне, да получат херния и да спукат кръвоносни съдове в кожата или в бялата част на очите от напъване при кашляне. Коклюшът е много по-опасен при бебета и малки деца. Някои от възможните усложнения са:  Пневмония Кръвотечение от носа Ушни инфекции Епизоди на спиране на дишането (апнея) Гърчове и припадъци, които могат да останат до живот Перманентно увреждане на мозъка от недостиг на кислород или кръвоизлив Смърт  Връзки:  Нов имунизационен календар за 2015 г. Имунизационен календар на РБ Whooping cough by NHS Choices – EN Whooping cough by Better Health Channel – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Тромбофлебит,"Други имена: Повърхностна венозна тромбоза. Англ: Superficial thrombophlebitis Какво е тромбофлебит Тромбофлебит се нарича възпалението на вена, която се намира непосредствено под кожата. Възпалението се дължи на образувал се кръвен съсирек. С името тромб лекарите наричат кръвните съсиреци. Флебит означава възпаление на вените. Възпалението на вените се дължи на образуването на кръвни съсиреци, а не обратното. Тромбофлебитът е различно състояние от т.нар. дълбока венозна тромбоза (флеботромбоза). При ДВТ кръвният съсирек се намира в много по-широка вена и затова, ако се откъсне от стената на вената, може да се придвижи до белия дроб. В белите дробове той все някога попада в малък кръвоносен съд и го запушва. Запушването спира достъпа на кръв до част от белия дроб и се нарича белодробна емболия. Тромбофлебитът, който може да бъде съответно наречен повърхностна венозна тромбоза, засяга предимно краката и рядко води до сериозни проблеми. В повечето случаи той преминава за 2-3 седмици без трайни последици. Причини, рискови фактори и превенция Съсирването на кръвта е нормален процес, който ни защитава от голяма загуба на кръв при рана. За да стане кръвта от течна в твърда, е необходимо тя да има пряк контакт с кислорода от въздуха. Ненормалното съсирване на кръвта във вените може да се дължи на множество различни причини като увреждане на стените на вените или да не може да се обясни. По-често тромбофлебит се наблюдава при:  Контузии и рани Дълги периоди на неподвижност в седнало или изправено състояние Инфекции или раздразване на кожата с агресивни вещества Взимане на кръв от вена или друга медицинска манипулация с игла Разширени вени Проблеми със съсирването на кръвта. Те могат да се дължат на множество редки генетични заболявания Бременност Хормонална терапия или прием на противозачатъчни Някои видове рак Тютюнопушене  Физическата активност е най-добрата превенция на тромбофлебита. Симптоми Симптомите на тромбофлебита са:  Зачервяване и евентуално леко подуване на кожата Повишена чувствителност или може би дори слаба болка Загряване на мястото Незначително подуване Възможно е мястото на съсирека да е малко по-твърдо на допир  Лечение В повечето случаи съсиреците се разтварят сами и не се налага специално лечение. По преценка на лекаря може да ни бъдат предписани медикаменти или мазила за контрол на възпалението или слаби болкоуспокояващи. В относително редки случаи, когато има риск от дълбока венозна тромбоза, може да се наложи лечение с медикаменти за разреждане на кръвта, т.е. с такива, които възпрепятстват съсирването на кръвта. В редки случаи може да се наложи и хирургическа намеса, ако вената е сериозно увредена. Какво помага:  Физическа активност, особено разходките Слагането на топъл компрес на болезненото място Отказването на цигарите Повдигането на засегнатия крак или ръка над нивото на сърцето Носенето на медицински стягащи (ластични) чорапи. Консултирайте се с лекаря си за това Пиенето на вода. 8-10 чаши вода на ден е препоръчителната доза за здрав възрастен човек  Прогноза и възможни усложнения В повечето случаи тромбофлебитът преминава за 2-3 седмици без трайни последици. Усложненията са редки. Те включват:  Повторна поява на състоянието Инфекция. Потърсете лекар, ако зачервената зона се разширява или изведнъж се появи по-силна болка Дълбока венозна тромбоза. Вероятността е по-висока, но все пак относително ниска, когато повърхностният съсирек е в областта на бедрата и слабините или в сгъвката на коляното, защото в тези зони се свързват дълбоките и повърхностните вени  Връзки:  Дълбока венозна тромбоза от BGMedic.com Superficial Thrombophlebitis by patient.info – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Туберкулоза,"Други имена: Жълтата гостенка, охтика (остаряло). Англ: Тuberculosis, TB Какво е туберкулоза Туберкулозата е опасно и труднолечимо инфекциозно заболяване. Преди откриването на антибиотиците и БЦЖ ваксината туберкулозата е била една от най-смъртоносните болести изобщо. Днес около милион и половина души по света умират годишно от тази болест. България е една от страните в Европа, където въпреки разпространената задължителна ваксинация туберкулозата се среща обезпокоително често. За нещастие някои от видовете туберкулоза в нашата страна са доста или напълно устойчиви на медикаментозно лечение. Причини, рискови фактори и превенция Туберкулозата се дължи на инфекция с Mycobacterium tuberculosis. Бактерията известна още като бацил на Кох е доста разпространена воколната среда. Заразяването се извършва от човек на човек. Носителите на инфекцията са миниатюрните капчици, които болният отделя при кашляне, кихане, пеене, смях и дори говорене. За щастие туберкулозата не е много заразна. Това означава, че болестта предимно се пренася между хора, които са продължително в близък контакт (роднини, колеги и т.н.). Бактерията на туберкулозата загива за 5-10 минути на пряка слънчева светлина. Човек може да носи в себе си бактерията, но да не е болен. Това става, когато имунната система е достатъчно силна, за да не позволи на болестотворния организъм да се размножава прекалено в тялото. В този случай лекарите казват, че имаме латентна или неактивна туберкулоза. Тя не е заразна. Счита се, че около 2 милиарда души на планетата носят бактерията на туберкулозата в себе си, без да са болни. Хората с отслабена имунна защита са по-заплашени от заразяване. Комбинацията от СПИН и туберкулоза е печално известна в развитите страни. Туберкулозата често поразява недохранените деца и възрастни (напр. по време и след война). Страдащите от някои видове рак, диабет, бъбречна недостатъчност и приемащите лекарства, потискащи имунната система, са по-заплашени от туберкулоза. Симптоми Латентната туберкулоза няма симптоми. Активната форма на заболяването засяга предимно белия дроб. Симптомите се проявяват от седмици до години след инфекцията. Те могат да бъдат:  Кашлица продължаваща поне 3-4 седмици Болка в гърдите при дишане и кашляне Изхвърляне на кървави храчки при кашляне Умора Липса на апетит и загуба на тегло Повишена телесна температура и втрисане Нощно изпотяване  Туберкулозата може да засегне буквално всички други части на тялото. Това се случва по-рядко, а симптомите зависят от засегнатия орган. Например при бъбречна инфекция може да се наблюдава кръв в урината, а ако са засегнати мозъчните обвивки (менингит) – главоболие. Туберкулозата се диагностицира чрез тестове, които откриват бактерията Mycobacterium tuberculosis. Най-простият кожен тест (манту тест, т.е. протеин пречистен дериват туберкулин) невинаги открива заболяването и затова кръвните тестове са все по-разпространени. Лечение Туберкулозата е бактериална инфекция и затова се лекува с антибиотици. Лечението е трудно и отнема много време – най-малко между 6 и 9 месеца. Бактериите могат да се променят (мутират) и да стават устойчиви на антибиотиците, които ги убиват. Някои от антибиотиците, използвани в миналото за лечение на болестта, са неефективни днес. В последните години се наблюдава появата на туберкулоза, която е изключително устойчива на лечение или дори напълно нелечима със съществуващите антибиотици. Ето защо активната туберкулоза често се лекува с комбинация от антибиотици, които се приемат в продължение буквално на години. Няколко седмици или месеци след началото на терапията ще се почувстваме по-добре. Изключително важно е да не спрем приема на предписаните лекарства, а да продължим да ги пием, докато лекарят ни не ги спре, след като изследванията покажат, че сме премахнали бактерията от тялото. Ранното самоволно спиране на лечението може да доведе до появата на устойчива на използваните антибиотици форма на бактерията. Когато неизлекувана болест се възобнови (или разболеем някой с нея), тя вече може да не реагира изобщо или да се повлиява слабо от медикаменти. Такава трудна или невъзможна за лечение туберкулоза е основната причина болестта да убива хора в развитите страни. Ако имате туберкулоза, задължително откажете цигарите и спрете да консумирате алкохол. Хранете се здравословно и пазете близките си от заразяване. Прогноза и възможни усложнения Прогнозата зависи от вида на туберкулозата. Ако тя е устойчива на антибиотици, прогнозата е лоша. Заболяването като цяло е доста опасно при по-възрастни хора. Усложненията при туберкулозата са свързани с възможно разпространение на инфекцията до други части на тялото, например:  Болки в гърба и гръбнака заради инфекция на гръбначния стълб Менингит заради инфекция на мозъчните обвивки (често при деца) Туберкулозен артрит при инфекция на ставите Бъбречни, чернодробни или дори сърдечни проблеми, ако бактерията засегне тези органи или тъканите около тях  Твърде напредналата туберкулоза води до кашляне на големи количества кръв, силно затруднено дишане, перманентно увреждане на белия дроб и евентуално до смърт. Връзки:  Национална програма „Подобряване на контрола на туберкулозата в България” Living with tuberculosisby the American lung association – EN Карта на разпространението на туберкулозата по държави – ЕN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Трихомониаза,"Други имена: Трихомоназа, трихомони. Англ: Trichomoniasis Какво е трихомониаза Трихомониазата е често срещана полово предавана болест. Състоянието се нарича още трихомоназа и е лесно лечимо. То не е толкова опасно, колкото повечето други сексуално предавани заболявания. Причини, рискови фактори и превенция Трихомониазата се дължи на инфекция с едноклетъчен паразит на име Trichomonas vaginalis. В България често се говори за инфекция с трихомони. Инфекцията се предава при вагинален сексуален контакт. Най-често се разболяват жените между 18 и 35 години. Правилното използване на презерватив предпазва и от трихомониаза. Логично заболяването по-често се среща при хора, които не ползват презерватив и/или имат множество сексуални партньори. Симптоми Паразитът T. Vaginalis живее предимно във влагалището, пикочния канал, пикочния мехур, шийката на матката и влагалищните жлези при жените. При мъжете паразитът засяга уретрата и евентуално простатата. Разпространение на инфекцията до други части на тялото е нетипично. При около половината жени и още повече от мъжете трихомониазата не се проявява с никакви симптоми. Ето защо повечето хора с трихомониаза не знаят, че са преносители на инфекцията и не се лекуват, което прави заболяването доста често срещано. В световен мащаб трихомониазата засяга поне 150 милиона души годишно. Когато инфекцията предизвиква симптоми, при жените те могат да бъдат:  Вагинално течение с неприятна миризма. Най-често цветът му е жълто-зелен Зачервяване, парене, сърбеж при слабините Болка при уриниране или по време на секс  При мъжете симптомите могат да бъдат:  Парене и дискомфорт в пениса Болка и парене при уриниране Отделяне на секрет от пениса Необходимост от по-често уриниране  Човек може да заразява другите и когато инфекцията му не се проявява с никакви симптоми. Диагностицирането на трихомониазата при жените се извършва с тест на отделяния секрет или след взимане на проба от влагалището (т.нар. цитонамазка или ПАП тест). Откриването при мъжете е по-трудно и те най-често биват лекувани, след като заболяването се открие в партньорката им. Лечение Трихомониазата се лекува ефективно с антибиотик. Винаги изпивайте предписаната ви доза антибиотик докрай, това е много важно. Сексуалните партньори задължително трябва да се лекуват едновременно. Антибиотиците, които се ползват за лечение на трихомониаза, меко казано, не се съчетават добре с алкохол. Не пийте спиртни напитки поне първите 72 часа след започването на антибиотика. Алкохолът може да доведе до сериозно прилошаване, съчетано с повръщане и болки в корема. Антибиотичното лечение е приложимо и при бременност. Кърмачките за всеки случай е разумно да се лекуват с по-ниска доза антибиотик, но за по-дълго време. Прогноза и възможни усложнения Трихомониазата се лекува успешно, а възстановяването е пълно. Към паразита не се развива имунитет и повторно заразяване е напълно възможно и, уви, често наблюдавано при хора, които не практикуват безопасен секс. Инфекцията с трихомони улеснява заразяването с по-опасна полово преносима болест, включително СПИН. При мъжете, ако се инфектира простатата, може да се развие простатит, което състояние изисква по-сериозно лечение. При бременни жени с трихомониаза се наблюдава по-често преждевременно раждане и/или новородени с поднормено тегло. Връзки:  Правила за безопасен секс от BGMedic.com Trichomoniasis (CDC Fact Sheet) – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Трихинелоза,"Други имена: Трихиноза, трихиниаза. Англ: Trichinosis, Trichiniasis, Trichinellosis Какво е трихинелоза Трихинелозата е паразитна инфекция с малък червей, който живее и се размножава в месоядните бозайници и човека. Трихинелозата е относително рядко срещано заболяване в България, но може да бъде опасно. Причини, рискови фактори и превенция Трихинелозата, понякога наричана и трихиноза, се дължи на инфекция с малък (1- 2 мм) кръгъл червей на име Trichinella spiralis. Червеят навлиза в организма при хранене и се размножава в червата, откъдето ларвите се пренасят в мускулите. Веднъж достигнали до мускулите, ларвите могат да се увият в пашкул и да оцелеят в „спящо” състояние доста години. За да се инфектираме от трихинелоза, трябва да ядем заразено месо, което не е добре сготвено. Най-опасно е месото на дивите животни и на домашните прасета. Риск от заразяване носят студено обработени колбаси като пастърма или луканка, които не са преминали през санитарен контрол (т.е. предимно домашно приготвените). Не можем да се инфектираме с трихинелоза при ядене на добре сготвено (опечено) заразено месо. Замразяването на месото или облъчването му също убиват паразита. Дивечовото месо винаги трябва да се изследва в съответната ветеринарна служба, преди да се консумира. Симптоми Леките инфекции, т.е. когато сме поели малко на брой паразитни ларви, не причиняват симптоми. В случаите на поемане на повече паразити болестта протича на два етапа. При първия етап, когато ларвите се размножават в червата, симптомите могат да бъдат:  Диария Болка в коремната област Гадене и повръщане Отпадналост  След около седмица, когато новородените в стените на тънките черва ларви се придвижат чрез кръвта до мускулите, могат да се наблюдават следните доста по-тежки симптоми:  Висока температура, втрисане Болка в мускулите, включително евентуално при гълтане или дишане Главоболие Оток на лицето или на клепачите Конюнктивит (т.е. възпаление на очите) Чувствителност към светлина (фотофобия) Обща отпадналост  Винаги при наличие на симптоми като тези се обръщайте към лекар без ненужно отлагане. При съмнения за трихинелоза лекарите ще вземат кръвни или мускулни проби, за да потвърдят диагнозата. Лечение В повечето случаи трихинелозата не проявява твърде силни симптоми и преминава за няколко месеца без лечение. Затова доста хора никога не разбират, че са изкарали това заболяване. При необходимост трихинелозата се лекува с антипаразитни медикаменти. Тези лекарства не са особено ефективни за ларвите в мускулите. Добрата новина е, че с времето кистите или пашкулите, в които „се крият” ларвите, се калцират. Образуването на твърда черупка прави кистите трошливи и с времето те се чупят, което води до умирането на ларвите. При нужда лекарите също така могат да предпишат обезболяващи или лекарства срещу евентуалната алергична реакция на организма към паразита. Налага се и взимането на медикаменти за контрол на телесната температура. Прогноза и възможни усложнения При над 80% от случаите инфекцията преминава за няколко седмици, без да се налага сериозно лечение. При много интензивна инфекция е възможно да бъдат засегнати органи като мозъка или белите дробове (пневмония). Дори в тези случаи при лечение възстановяването най-често е пълно. Смъртността от трихинелоза е ниска. Връзки:  Трихинелоза от РЗИ „Велико Търново” Българска агенция по безопасност на храните Trichinellosis by cdc.gov – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Гонорея,"Други имена: Трипер. Англ: Gonorrhea, clap Какво е гонорея Гонореята е често срещана полово преносима болест. Заболяването още се нарича трипер. Причини, рискови фактори и превенция Триперът се дължи на инфекция с бактерията Neisseria gonorrheae. Заразата се предава от човек на човек при орален, вагинален и анален секс. Заболяването може да се предаде от майката към детето при раждането. В тези случаи гонореята най-често засяга очите на бебето. Бактериите живеят на топли и влажни места в тялото. При мъжете инфекцията най-често засяга уретрата (пикочния канал). При жените бактерията може да инфектира влагалището, шийката на матката, яйцепроводите и матката. И при двата пола бактерията може да засегне очите, гърлото, ставите и ректума (края на дебелото черво преди ануса). Наличието на инфекция с Neisseria gonorrheae се установява чрез тестове на проби, взети от изброените места. При мъжете често се тества урина, при жените се взима цитонамазка (т.е. PAP тест). По-често от гонорея боледуват практикуващите небезопасен секс, имащите множество партньори и тези, които страдат от друга полово преносима болест. Използването на презерватив предпазва от трипер. Симптоми Гонореята невинаги се проявява със симптоми. Това означава, че може партньорът ни или ние самите да сме преносители на болестта и да не го знаем. Затова лекарите препоръчват винаги да ползваме презерватив при секс. При мъже триперът причинява:  Парене при уриниране Нужда да се уринира често Изтичане от уретрата на гнойна течност, която често е бяла, зелена или жълта на цвят Зачервяване и понякога подуване на уретрата при главата на пениса, дължащо се на възпаление Възпаление на тестисите, съпътствано от болка  При жените триперът причинява:  Течение от влагалището Болка по време на секс Парене при уриниране Кървене след секс и изобщо между епизодите на менструация Силна болка ниско в корема, ако инфекцията засегне матката и областта на стомаха (вж. тазова възпалителна болест)  И при двата пола гонореята може да доведе още до:  Болка в гърлото и увеличени лимфни възли при врата (при инфекция на гърлото) Сърбеж в ануса, гной и кръв в изпражненията и по тоалетната хартия (при инфекция в ректума) Болка в очите, отделяне на секрет по края им и чувствителност към светлина (при очна инфекция) Зачервени, подути и болезнени стави, т.е. артрит (при инфекция на ставите) Повишена телесна температура, втрисане Сърбеж по кожата (ако инфекцията се пренесе в кръвта)  Лечение Гонореята се лекува с антибиотик. За нещастие бактерията, причиняваща заболяването, мутира и става устойчива на някои антибиотици. Това означава, че може да се наложи да приемаме няколко антибиотика едновременно или един след друг. Въпреки притеснителната природа на заболяването в никакъв случай не се опитвайте да се лекувате сами! Около половината от жените с трипер са болни и от хламидия. Двете инфекции трябва да се лекуват едновременно. Партньорите ни също трябва да бъдат прегледани и вероятно лекувани. Най-добре е да се въздържаме от секс по време на лечението. Абсолютно задължително е да изпием цялата доза на предписания ни антибиотик. В противен случай не само няма да се избавим от болестта, но и бактерията може да стане устойчива към използвания антибиотик. Новородените с трипер се лекуват с капки за очи. Ако това не помогне, се дава антибиотик. Прогноза и възможни усложнения Гонореята често се лекува успешно за около седмица. Когато инфекцията се е разпространила из тялото, лечението може да е трудно, продължително, а понякога и неуспешно. Възможните усложнения на гонореята са:  Стерилитет при мъжете Трудност или невъзможност да се забременее при жените Повишен риск от инфекция с друга полово преносима болест Стесняване на уретрата при мъжете Предаване на болестта на новородено дете при раждането  Ако инфекцията се разпространи в тялото, тя може да засегне ставите, мозъка, сърдечните клапи и др. В този случай гонореята се превръща в животозаплашващо състояние. Връзки:  Правила за безопасен секс от BGMedic.com Gonorrhea by cdc.gov – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Бебешки колики,"Други имена: Тримесечни колики, колики при новородени. Англ: Colic and crying, infantile colic Забележка: Под бебешки колики ние често разбираме коремни болки при бебето. Ако подозирате, че бебето плаче, защото го боли коремчето, вижте първия раздел. Ако бебето ви плаче без очевидна причина, четете надолу. Когато бебчо го боли корема Много бебета страдат от болки в корема през първите месеци от живота си, защото храносмилателната им система все още е незряла, тоест не е напълно развита. Това води до образуване на газове и болка. Какво помага при коремни колики:  Да оригваме бебето след хранене. Това се прави като прегърнем бебето и го поставим изправено на гърдите си с главата му над рамото ни. Бебето трябва да гледа назад, а ние трябва да не забравяме да му поддържаме врата и главичката. Нежно потупваме бебето по гърба, докато то се оригне (при това то може да изплюе/повърне и малко мляко, това е нормално). Можем също така да сложим и бебето да седне изправено и нежно да потупваме коремчето (не забравяйте да крепите вратлето и главата). Да затоплим коремчето. Масаж на коремчето или гърба. Бъдете изключително нежни, бебешкият масаж повече прилича на погалване. Кърмите (хранете) бебето изправено, за да намалите количеството въздух, което влиза в стомаха му при хранене. Понякога коремната болка може да се дължи на някаква храна. Някои храни, към които бебетата по-често са алергични са, ядки, соя, риба, пшеница и млечни продукти. Ако кърмите, не пийте алкохол и изследвайте своята диета.  Говорете с лекаря си. Той може да предпише бебешки капчици против газове, а в някои случаи и пробиотици. Какво са бебешките колики Бебешките колики са периоди на непредизвикан от нищо плач при здрави и нахранени бебоци. За да кажем, че детето има колики, то трябва да плаче без причина поне по три часа на ден, поне три пъти седмично и поне три поредни седмици. Почти всички деца имат в една или друга степен период на колики между първия и най-късно шестия месец. Думата „колика” има две значения. Тя означава също и коремни болки. Бебешките колики в строгия смисъл на възприетия медицинския термин не се дължат на коремна болка. Причини, рискови фактори и превенция Причината за непредизвикания плач при бебетата не е открита. Тествани са множество хипотези, но нито една от тях не е потвърдена. Коликите са по-често срещани при деца, чиито майки са пушили по време на бременността или пушат след раждането. Симптоми Бебешките колики най-често са следобед или вечер. Бебето обикновено плаче по едно и също време (предсказуемо) и изглежда нещастно и притеснено. Успокояването му е трудно, а звукът на плача е в по-високи тонове от нормалното. Крачетата често са свити (прибрани към тялото), юмручетата стиснати, а мускулите на корема стегнати. Лицето е зачервено. Може да има изпускане на газове. Плачът е безпричинен. При колики бебето не плаче, защото се е подмокрило, защото му расте зъбче или нещо подобно. Лечение Коликите не се лекуват, защото не са заболяване. Те не са опасни за бебето! Какво помага да успокоим бебето:  Гушкането на бебето Припяването на бебешки песнички Нежното подрусване Нежен и лек масаж на коремчето Даване на биберон Топла баня Ограничете, доколкото е възможно, шума в стаята на бебето (т.е. изключете телевизора, спрете музиката и т.н.) Потърсете какво друго успокоява бебето ви  Стремете се да кърмите (храните) бебето си максимално изправено, така че да се намали количеството въздух, което влиза в стомаха му при хранене. Опитайте да смените храната му. Ако кърмите, изследвайте диетата си и извадете от нея нещата, които могат да предизвикват дискомфорт у бебето. Това са храни, към които бебетата по-често са алергични – например млечни продукти, ядки, соя, риба, пшеница и т.н. Не пийте кафе и други стимуланти следобед, както и алкохол. Бебешкият плач е стресиращ и изморителен за родителите. Ако има възможност, сменяйте се с някого при детето по време на коликите, за да не се преуморявате психически. Това не е добре нито за вас, нито за бебето. Помнете, че вие не сте отговорни за коликите. Не изпитвайте вина, че детето ви плаче. Всички деца плачат. Прогноза и възможни усложнения Бебешките колики са неприятни и стресиращи, но безопасни. Те изчезват с възрастта до шестия месец най-късно. Коликите нямат никакви отрицателни последици върху здравето на детето. Връзки:  Keeping baby cozy by Mayo Clinic – EN Бебешкият ад, наречен колики (д-р Т. Праматарова, за фондация Нашите недоносени деца)   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Синдром на Даун,"Други имена: Тризомия 21. Англ: Down syndrome, trisomy 21 Какво е синдром на Даун Синдромът на Даун е рядко генетично състояние с необичайни последици. Причини, рискови фактори и превенция С името синдром на Даун се обозначава наличието на допълнителен генетичен материал у новороденото. Нормално човек има 46 хромозоми, в които се съхранява ДНК, т.е. генетична информация. 23 хромозоми детето получава от майката и 23 от бащата. При синдром на Даун човек се ражда с 47 хромозоми, т.е. с една повече от нормалното. Допълнителният генетичен материал е от вида на 21-вата хромозомна двойка, откъдето идва и името тризомия 21. Състояние се дължи на неправилно делене на клетките в ранния стадий на развитието на плода. Ето защо генетичните тестове позволяват откриването на проблема в началото на бременността. Вероятността бебето да има хромозома в повече нараства с възрастта на майката. Към 35-ата година рискът е около 1 към 400, към 40-тата е около 1 към 100. Симптоми Синдромът на Даун се проявява различно при отделните хора. Някои деца имат съвсем леки проблеми в развитието, други средни; някои са здрави физически, други имат сърдечни проблеми. Най-често срещаните характеристики на деца със синдром на Даун са:  Някак по-плоска форма на лицето и плоско носле По-малка главичка По-късичък врат с повече кожа от задната му страна Понижен мускулен тонус при раждане По-малки уши и уста Само една линия на дланта По-малки длани и крачета Изключителна гъвкавост  С възрастта състоянието е съпътствано от:  По-бавно израстване По-бавно интелектуално развитие Импулсивно поведение Понижена способност за задържане на вниманието  Лечение Синдромът на Даун не се лекува. Синдромът на Даун понякога е съпътстван от сърдечни или други дефекти, които налагат операция веднага след раждането. Децата със синдром на Даун имат добре изразени слаби места. Те са:  По-слаба имунна система от нормалното и оттам податливост на инфекции Очите Ушите, които често се инфектират Зъбите, които не растат добре подредени или на правилните места Щитовидната жлеза, която често не произвежда достатъчно хормони (хипотироидизъм)  Възрастните със синдром на Даун са много по-податливи на сексуално преносими болести. Регулярните прегледи при гинеколог са препоръчителни. Децата със синдром на Даун много често са тормозени, включително сексуално. Много е важно от най-ранно детство да ги научим да отстояват правата си. Децата със синдром на Даун имат особени образователни потребности и се нуждаят от повече грижи, внимание и обич. Прогноза и възможни усложнения Продължителността на живота на хората със синдром на Даун е много пъти по-добра, отколкото в миналото. Някои доживяват до 60 години. Качеството на живот зависи от множество фактори – степен на увреждане, други болести, лични таланти, качество на образованието, семейна среда и възпитание, социална среда и прочие. Хората със синдром на Даун са заплашени от:  Травми от притискане на гръбначния стълб Сърдечни дефекти Левкемия (рак на кръвта) Деменция Инфекциозни болести заради по-слабата си имунна система Затлъстяване Сънна апнея  Връзки:  Сдружение на родителите на деца със Синдром на Даун National Down Syndrome Society – EN Down Syndrome UK – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Токсоплазмоза,"Англ: Toxoplasmosis Какво е токсоплазмоза Токсоплазмозата е често срещана, но обикновено напълно безобидна паразитна инфекция. Токсоплазмозата е опасна в два случая:  При отслабена имунна защита (напр. при СПИН) Бременни жени, които не са изкарали инфекцията. В този случай токсоплазмозата може да се предаде на плода. Новороденото в този случай ще страда от т.нар. вродена токсоплазмоза и вероятно ще се роди с поредица здравословни проблеми, някои от които могат да доведат до перманентно увреждане  Причини, рискови фактори и превенция Токсоплазмозата се причинява от едноклетъчен паразит, наречен Toxoplasma gondii. Малкият организъм е много разпространен в природата и може да живее в хора и множество топлокръвни животни и птици. Паразитът обаче може да се размножава само в котките и в крайна сметка различните видове котки са реалният източник на зараза. Човек може да се инфектира с токсоплазмоза чрез:  Контакт с котешки изпражнения (напр. като чистим на домашното коте) Поемане на замърсена храна или вода. Основният риск е от несготвено или недоготвено свинско, агнешко или еленско месо Кръвопреливане или имплантация на орган (рядко) От майка към плода по време на бременността  Инфекцията не се предава от човек на човек. Инфекцията е опасна само за бременни жени и хора със сериозно отслабена имунна защита, те трябва да се пазят от котки, да избягват да работят в градината без ръкавици, да не пият непастьоризирано мляко и да не ядат никога неизмити добре зеленчуци или несготвено месо. Ако планирате забременяване и имате котка, задължително говорете с лекаря си и се изследвайте за токсоплазмоза. Симптоми Когато се заразим с паразита, той остава в спящо или неактивно състояние в тялото ни и ние развиваме имунитет срещу него. Повече от половината от нас са изкарали токсоплазмоза и са имунизирани срещу заболяването. Това е така, защото имунната система на относително здрав човек се справя с лекота с токсоплазмозата. Ето защо заболяването почти никога не се проявява с някакви симптоми и повечето от нас не знаят, че са го изкарали. Ако има симптоми, те могат да са:  Увеличени лимфни възли по врата и главата Главоболие Болка в гърлото и/или мускулите Повишена телесна температура Отпадналост  Симптомите при хора с отслабена имунна защита са много по-сериозни и включват например:  Объркване и неадекватност Гърчове Загуба на координация Белодробни проблеми, напомняща на туберкулоза Възпаление на очите, водещо до размътено зрение  Симптомите при вродена токсоплазмоза могат да включват:  Разширен далак и черен дроб Жълтеница Проблеми със слуха и очите Повръщане и други  Доста от децата, които са били инфектирани с токсоплазмоза в утробата, се раждат преждевременно. За нещастие някои деца не проявяват никакви симптоми от инфекцията, която, ако не е лекувана, остава спяща до навлизането в пубертета или по-късно, когато токсоплазмозата може да причини загуба на слух, сериозни проблеми със зрението и дори мозъчни увреждания. Лечение Лечение на токсоплазмозата не се налага. Заболяването е безобидно и към него се развива имунитет. При нужда (бременни жени, серопозитивни, бебета) токсоплазмозата се лекува с лекарства за малария или антибиотици. Прогноза и възможни усложнения Токсоплазмозата не води до усложнения и не е опасна освен за бременни жени и хора със сериозно отслабена имунна защита. Връзки:  Congenital toxopasmosis (US National Library of Medicine) – EN Toxoplasmosis by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Дерматофития,"Други имена: Ингвинална епидермофития, тинеа корпорис, тинеа крурис, тинеа педис. Англ: Dermatophytosis, tinea cruris, tinea pedis Какво е дерматофития Дерматофития е често срещана, но като цяло безопасна гъбична кожна инфекция. Гъбичките обичат топли влажни и защитени места. Ето защо инфекцията най-често засяга областта на слабините, подмишниците или стъпалата. Когато са засегнати слабините, състоянието се нарича тинеа крурис или ингвинална епидермофития. Когато са засегнати стъпалата, името е тинеа педис. Причини, рискови фактори и превенция Дерматофитията, още известна като тинеа корпорис, се дължи на инфекция с гъбички, наречени дерматофити. Най-често заразата се предава при директен контакт с човек. Можем също да се заразим от животни, предмети или дори почва. Недобрата хигиена е предпоставка за прихващане на гъбички. Дерматофитите живеят в горния слой на кожата и се хранят от с мъртвата кожа, която тялото ни непрестанно отделя. Инфекцията с тези гъбички засяга по-често деца и тинейджъри. Симптоми Повечето хора носят гъбичките по кожата си, но нямат никакви симптоми, защото инфекцията е много слаба, т.е. имунната система държи нещата под контрол. Дерматофитията се проява чрез  Зачервяване по кожата, което има много ясно очертани граници Кожата може да се люспи и дори да се наблюдават мехури Сърбеж Понякога кожата потъмнява или изсветлява за постоянно  Лечение Инфекцията е гъбична и се лекува с антимикотични (антигъбични) медикаменти. В повечето случаи лечение не се налага, защото инфекцията преминава сама. Какво помага:  Да пазим кожата суха. Премахването на окосмяването в областта на слабините или подмишниците много помага. Носенето на отворени проветриви обувки – също Добрата хигиена Честата смяна на бельото или чорапите Избягването на общи басейни, бани, спортни зали и т.н. Избягване на сладки храни (гъбичките “обичат” сладко)  В аптеките могат да се намерят разнообразни мазила, продавани без рецепта, които помагат при гъбични инфекции. Препоръчително е да говорим с лекар или поне с фармацевт, преди да ги ползваме. При употребата им трябва да се спазват предписанията на листовката. Ако дерматофитията не преминава или се завръща често, потърсете лекар. Прогноза и възможни усложнения Дерматофитията като цяло е безобидно и лечимо състояние. Инфекцията е възможно да се разпространи отвъд повърхностния слой на кожата при хора с отслабена имунна система. Ако гъбичките са по-скалпа, може да се наблюдава косопад. Връзки:  Extensive info by patient.co.uk – EN Athlete foot aka Tinea pedis – EN Jock itch aka Tinea cruris by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Орален херпес,"Други имена: Лабиален херпес, херпесен стоматит. Англ: Gingivostomatitis, cold sores, herpetic stomatitis Какво е орален херпес Оралният херпес е малка рана (пришка) в устната кухина, причинявани от инфекция с херпес симплекс вирус. Оралните херпеси са често срещани и понякога се наричат херпесен стоматит. Стоматит означава възпаление на устната лигавица. Когато херпесът е на устните, се нарича лабиален или обикновен херпес. Когато са засегнати венците, лекарите говорят за херпесен гингивостоматит. Когато е засегната и кожата на лицето, лекарите говорят дерматостоматит. Причини, рискови фактори и превенция Оралният и лабиалният херпес се дължат на инфекция с херпес симплекс вирус тип 1 (ХСВ). Около 90% от възрастните хора са преносители на вируса, защото той е много заразен и не мож да бъде премахнат от тялото. В повечето случаи инфекцията с ХСВ е безвредна и не създава проблеми. Вирусът се проявява най-често при малки деца, когато те се инфектират с него, и при хора с отслабена имунна защита (т.е. при нелекуван СПИН, трансплантация на орган и т.н.). Обикновено кратките епизоди на поява на орален херпес се дължат на:  Стрес Преумора Менструация Вирусно заболяване Прекомерно излагане на слънце  Относително рядко инфекция със симплекс вирус от втори тип може да причини стоматит. ХСВ тип 2 причинява генитален херпес. Симптоми При първоначалното инфектиране с ХСВ децата развиват типични симптоми за вирусна инфекция. Те включват:  Пъпчици, мехурчета, ранички в устната кухина. Те могат да засегнат устните, венците, езика и бузите Повишено отделяне на слюнка, лигавене при бебетата Повишена телесна температура Болка в устата и трудности при преглъщане Раздразнителност при бебетата  Херпесите при възрастни обикновено причиняват сърбеж и болка. Рядко инфекцията е достатъчно интензивна, за да предизвика симптоми като главоболие, увеличени лимфни възли, повишена телесна температура, болки в гърлото и т.н. Лечение Детските инфекции с ХСВ могат да бъдат третирани с антивирусни медикаменти по преценка на педиатъра. Тези медикаменти ускоряват излекуването и облекчават симптомите, но не премахват вируса от тялото. Той обаче не създава никакви проблеми при здрави хора. Бъдете внимателни с количеството и честотата на приложение на мазила за успокояване на болката, съдържащи лидокаин, при деца. Лидокаинът е локална упойка, която потиска усещането за топло и студено и затруднява преглъщането. Прекаляването с това вещество може да доведе до изгаряне с топла напитка/храна или задавяне. Оралните херпеси при възрастните обикновено преминават за около две седмици и не се нуждаят от лечение. При нужда се предписват антивирусни препарати. Какво помага:  При херпесен стоматит е добре да ядем и пием хладни храни и напитки Мийте зъбите много нежно, за да не разранявате устата Използвайте вода за уста  Прогноза и възможни усложнения Самата инфекция с херпес симплекс вирус тип 1 е неизлечима. За щастие въпреки че вирусът остава в тялото след изчезването на херпеса, той почти никога не създава проблеми. Оралните херпеси сами по себе си не са опасни. Рядко инфекцията може да се пренесе до други части на тялото Връзки:  Cold sores by Better health channel – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Тикове,"Други имена: Нервни тикове. Англ: Тic disorder Какво е тик Тиковете са повтарящи се неволни мускулни движения или издаване на звуци. Неволни означава, че не могат да бъдат контролирани. Причини, рискови фактори и превенция Не се знае какво причинява тиковете. Донякъде изключение е т.нар. синдром на Турет, при който тиковете вероятно се дължат на генетично предразположение и неизяснени особености при някои химични реакции в мозъка. Синдромът на Турет, който е заболяване на нервната система, почти винаги се среща в комбинация с друг неврологичен проблем като например детска хиперактивност с дефицит на вниманието, oбсесивно-компулсивно разстройство или депресия. Тиковете са често срещани при децата. Симптоми Тиковете са очевидни. Най-честите включват мигане, лицеви мимики, движение с крайниците, пъшкане, повдигане на раменете. Лечение Почти винаги тиковете се появяват в ранна детска възраст. Някои преминават доста бързо, други чак при навлизане в пълнолетието. Хубавата вест е, че повечето тикове изчезват с годините. Тиковете се лекуват много рядко с медикаменти, защото не са опасни и защото лекарствата, които потискат нервната система, имат много странични ефекти. Силно препоръчително е да не се обръща вниманието на децата, че им се е появил тик. Концентрирането върху тиковете затруднява и забавя тяхното нормално надрастване. Прогноза и възможни усложнения В повечето случаи тиковете изчезват от само себе си. Те не заплашват здравето и не са опасни. Неудобството от тях е предимно психологическо. Връзки:  Tourette syndrome association – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Тетанус,"Англ: Tetanus Какво е тетанус Тетанус е опасно инфекциозно бактериално заболяване на нервната система, което дори при лечение е фатално при около 15% от случаите. За щастие съществува ваксина за тетанус, което е задължителна в България. Ваксината осигурява защита около 10 години и затова при потенциално опасни наранявания лекарите поставят ваксина. Причини, рискови фактори и превенция Тетанус се развива след инфекция с бактерия на име Clostridium tetani. Бактерията е много разпространена в околната среда. Тя е способна да оцелява в неактивна форма десетки години в почвата при почти всякакви условия. Бактерията е разпространена в почвата, защото се отделя чрез изпражненията на болните животни. Всички бозайници могат да пренасят и боледуват от тетанус, като особено опасни са конете. Зъбите на животните (вкл. мъртви) са друг основен източник на зараза с тетанус. За да навлезе бактерията в тялото ни, е необходима открита рана и контакт със замърсена почва или повърхност (особено животинска тор). Най-често тетанус се прихваща чрез убождане или порязване с мръсен предмет в близост до места, където има животни. Ухапване от заразено животно най-вероятно също ще ни инфектира. Вредният ефект на бактерията се дължи на отделянето на токсин (отрова), който поразява нервната система и по-точно онези нервни клетки, които са отговорни за мускулната активност. Токсинът, наречен тетаноспазмин, блокира сигналите от гръбначния мозък до мускулите и причинява мускулни спазми. Единственият начин да се предпазим от заболяване, ако сме инфектирани с бактерията, е ваксината. Измиването на раните обилно с течаща вода и дезинфекцирането на пространството около раната (но не в нея) със сапун или спирт може да помогне. Намажете раната с антибиотичен крем от тези, които се продават без рецепта в аптеките. При дълбока и/или замърсена рана винаги търсете лекар. Симптоми Симптомите на тетануса се проявяват от няколко дни до няколко седмици след инфекцията. Характерните са:  Относително леки спазми на челюстните мускули Скованост на вратните и челюстните мускули Спазми на мускулите на гърба, които водят до характерно извиване на тялото. Наричат се опистотонус Трудности с преглъщането Скованост на мускулите в коремната кухина Продължителни и болезнени мускулни спазми на цели групи мускули по тялото, които най-често се отключват вследствие на ежедневни неща като звук, светлина или докосване. Тези спазми се наричат тетани и могат да бъдат толкова интензивни, че да водят до разкъсване на мускули и дори счупвания  Освен изброените характерни симптоми тетанусът може да причини и:  Повишена телесна температура, втрисане и изпотяване Лигавене Раздразнителност Неспособност да се контролират отделителните функции (напикаване, неволна дефекация)  Лечение Болестта е трудно лечима дори в болнична обстановка и много опасна. Терапията цели да намали въздействието на токсина върху нервната система, за да не бъде преустановено действието на жизненоважни мускули като например тези, които контролират дишането. Лечението може да включва:  Почистване на раната хирургически, за да се премахне източникът на заразата Даване на антибиотик Слагане на ваксина Вливане на лекарство срещу токсина (тетанус имунен глобулин) Прием на лекарства за отпускане на мускулите и/или на успокоителни Почивка в спокойна среда (приглушена светлина, тишина, непроменяща се температура и т.н.) Даване на кислород, включване на командно дишане  Лечението е продължително и се извършва в болница. Прогноза и възможни усложнения Тетанус е твърде опасна болест с много лоша прогноза. Около 25% от нелекуваните и до 15% от лекуваните случаи завършват със смърт. Заболяването е особено опасно за новородени. Някои от възможните усложнения са:  Скъсвания на мускули и костни фрактури Пневмония Задушаване заради блокиране на дихателните пътища или парализа на дихателните мускули Спиране на сърдечния мускул Необратимо мозъчно увреждане заради продължителни периоди на липса на кислород (хипоксия)  Връзки:  Имунизационен календар на България Tetanusby Better health channel – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Въшки,"Други имена: Педикулоза. Англ: Lice, pediculosis Какво е педикулоза Педикулоза е медицинското име за заразяване с въшки. Въшките са малки паразити, които се хранят с кожа или кръв и живеят в окосмените части на тялото или в дрехите. Видове въшки и тяхното отстраняване Има три вида въшки, които засягат хората: Телесни въшки  Те са по-големи от другите въшки и живеят в шевовете и гънките на дрехите. Те се хранят с кръв. Наличието им е съпътствано от силен сърбеж, особено на местата, където дрехите допират тялото. Телесните въшки се пренасят при близък контакт, при който се прехвърля паразитът. Дължат се на много лоша хигиена или пребиване на места, където санитарните условия са примитивни. Премахването им е лесно и се извършва чрез изпиране на дрехите с гореща вода (поне 60 градуса целзий), последвано от изсушаване в гореща сушилня, ако е възможно. Ютията е смъртоносно оръжие срещу телесните въшки. Изхвърлянето на дрехи и завивки също е решение. Въшки по главата Тези гадинки се пренасят при близък контакт с опаразитен човек или при общо ползване на кърпи, шапки, възглавници и т.н. Тези паразити за радост нямат криле, нито могат да скачат. Живеят в основата на косата и причиняват сърбеж. Яйцата им (наричани често гниди) приличат на пърхот, но са закачени за косата. Премахването на въшките от главата се извършва с препарати за обезпаразитяване, които ги убиват. Остригването гола глава също помага. След третирането е задължително да се смени калъфката на възглавницата и при нужда да се изперат с вряла вода шапки, шалове, кърпи за глава и пр. Трябва да се почистят също гребени, четки за коса, шноли и т.н. Тези въшки могат да живеят също във веждите и по миглите. Срамни въшки Половите въшки живеят в слабините, откъдето идва и името им. Понякога те могат да обитават и подмишниците, брадата, веждите или миглите. Последното може да предизвика възпаление на клепачите (т.е блефарит). Предават се предимно при полови контакти, но относително рядко могат да се прихванат при използване на тоалетна, чрез тоалетна хартия, спално бельо… Основният признак за наличие на срамни въшки е сърбежът. Рядко е възможно кожата да реагира със зачервяване. Най-лесният начин за премахването им е обръсване на засегнатите участъци. Третирането със специално създадени за целта препарати също помага. Поради деликатността на засегнатите зони използването на препарати за други типове въшки като тези на главата е силно непрепоръчително. Сексуалните ни партньори също трябва да преминат курс на обезпаразитяване. Дрехите, бельото и завивките трябва да се изперат с гореща вода (поне 60 градуса целзий). Прогноза и възможни усложнения Въшките се премахват лесно и не представляват заплаха за здравето. Единствено телесните въшки могат да пренасят болести, и то рядко. Потърсете лекар, ако не се чувствате добре след инфекция с телесни въшки. Хигиената и поддържането на разумни санитарни условия почти премахват риска от прихващане на въшки. В случая при срамните въшки помага избягването на безразборен секс, особено с хора със съмнителна хигиена. Връзки:  Body lice by Better health channel– EN Head lice (nits) – EN Pubic lice (crabs) – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Тендинит на ахилесовото сухожилие,"Други имена: Тендинит на петата, възпаление на ахилесовото сухожилие/петата, тендовагинит на ахилеса (остаряло). Англ: Achilles tendinitis, Tendinitis of the heel. Какво е тендинит на ахилесовото сухожилие Тендинит означава възпаление или просто подуване и болка на сухожилие. Сухожилията са естествените продължения на мускулите, с които те се захващат за костите. Ахилесовото сухожилие свързва мускулите на долната задна част на крака (прасеца) с петата. То се натоварва при ходене, тичане и скачане. Възпаленото ахилесово сухожилие се подува и боли. Причини, рискови фактори и превенция Ахилесовото сухожилие се раздразва и понякога възпалява при претоварване. Най-често това се случва при спортисти и деца. Обикновено проблемът се дължи на рязко увеличаване на натоварването (например начало на тренировки), тичане по много твърда повърхност, погрешна техника на тичане, мускулно претоварване и недостатъчен период за почивка, изкълчване и навяхване на глезена, както и на неподходящи за спорт обувки. Много рядко възпалението може да се дължи на възпаление на ставите (артрит), което да се пренесе до сухожилието. Това се случва предимно при възрастни хора или при хора, които страдат от възпалително заболяване като например ревматоиден артрит. Избягването на двигателно претоварване и осигуряването на достатъчно време за възстановяване предпазват от възпаление на ахилеса. Отпускането на мускулите на прасците, когато са много стегнати, намалява сериозно риска от тендинит на петата. Симптоми Възпалените или претоварени и раздразнени сухожилия болят и понякога се подуват. Сутрин често са по-твърди на пипане от нормалното, но ахилеса принципно е твърд и това трудно се усеща. При тендинит на ахилесовото сухожилие боли при ходене и е трудно да се стои на пръсти. Лечение Най-важното е да разберем какво е причинило проблема и да спрем да го правим. Ако това е определен спорт, можем временно да се отдадем на дейности като колоездене или плуване, които не товарят ахилеса. Състоянието се лекува най-вече с физиотерапия. Тя включва специфични упражнения, които правят ахилесовото сухожилие по-издръжливо на натоварване и водят до по-бързото му възстановяване. Слагането на лед за 10-15 минути на мястото облекчава болката. Това не бива да се прави по-често от 2-3 пъти на ден и в случай на усещане за изтръпване при мястото на охлаждане то трябва веднага да се прекрати. Препоръчително е да ходим с меки и удобни обувки. Слагането на мека стелка под петата може да намали болката. Лекарите понякога предписват лекарства, които повлияват възпалението и могат да намалят болката. Прогноза и възможни усложнения В повечето случаи възпалението на ахилеса преминава за 2-3 месеца, без да има трайни последици. Важно е да разберем, че състоянието не изчезва за седмица или две и дори да не ни боли, трябва да продължаваме да се пазим. Докато сухожилието е възпалено, то е отслабено и рискът от скъсване при натоварване е относително висок. Скъсването на ахилеса е често срещано усложнение при нелекуван тендинит. В много редки случаи, когато възпалението не минава, е възможно да се наложи операция за премахване на възпалената тъкан. Връзки:  Tendinopathy rehab progression in depth by Running Physio – EN Bursitis of the heel – EN Achilles tendon rupture by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Тазова възпалителна болест,"Други имена: ТВБ. Англ: Pelvic inflammatory disease, PID Какво е тазова възпалителна болест Тазова възпалителна болест (ТВБ) се нарича възпаление на вътрешните женски полови органи – матка, яйцепроводи (салпингит), яйчници (оофорит) и околните тъкани. ТВБ се среща много често при сексуално активните жени. Причини, рискови фактори и превенция Тазовата възпалителна болест се дължи на разпространение на инфекция от влагалището към вътрешните полови органи. Най-често инфекцията е бактериална и се дължи на заразяване с някаква полово преносима болест. Най-честите причини за ТВБ са заразяване с хламидия или гонорея. Бактерии могат да проникнат в таза и при раждане, спонтанен аборт, поставяне на спирала, хирургически интервенции и дори при взимане на проби от матката (биопсия). По-често от ТВБ боледуват:  Практикуващите небезопасен секс Имащите многобройни партньори Изкаралите скоро венерическо заболяване Жени, които почистват влагалището си прекалено често с интимен душ и така убиват добрите (млечнокисели) бактерии в него Редуващите анален и вагинален секс (много лоша практика)  Заболяването се среща по-често при сексуално активните момичета под 20 години. Използването на презерватив е най-добрият начин да се предпазим от ТВБ. Симптоми В много случаи тазовата възпалителна болест няма симптоми особено ако възпалението се дължи на хламидия. Възможните симптоми на ТВБ са:  Влагалищен секрет Неприятна миризма Болка в тазовата област Трудно или болезнено уриниране Болка по време на секс Кървене след секс Повишена телесна температура, втрисане  Около един милион жени в САЩ всяка година страдат от ТВБ. Ето защо е много препоръчително сексуално активните жени да се преглеждат регулярно при гинеколог. Лечение Бактериалните инфекции се лекуват с антибиотици. Ползването на презерватив от партньора ни е задължително. Мъжете могат да се преносители на зарази и затова, ако имаме ТВБ, партньорът ни също трябва да бъде изследван и евентуално лекуван. Инфекцията може да се прехвърля от единия партньор на другия, ако и двамата не се излекуват едновременно. По време на лечението се препоръчва да не сме сексуално активни. Прогноза и възможни усложнения Тазовата възпалителна болест е лечима. В повечето случаи, когато е лекувана навреме, тя не води до дългосрочни проблеми. Възможните усложнения при ТВБ са:  Извънматочна бременност. Извънматочната бременност е доста опасна, защото може да предизвиква силен кръвоизлив, който заплашва живота и изисква незабавна хирургическа намеса Увреждане на вътрешните полови органи, водещо до невъзможност да се забременее (безплодие) Хронична болка в тазовата област, която остава месеци или дори години след излекуването Хронична болка при секс  Връзки:  Правила за безопасен секс от BGMedic.com Pelvic Inflammatory Disease (PID) by CDC.gov – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Атопичен дерматит,"Други имена: Атопична екзема, ендогенна екзема. Англ: Atopic dermatitis, Atopic eczema Какво е атопичен дерматит Атопичният дерматит е вид кожна алергия, който се проявява на периоди. Характерно за него е суха кожа, която лесно се лющи. Обривите сърбят и лесно се инфектират заради нарушената цялост на кожата. Децата страдат по-често от атопичен дерматит от възрастните. Като много други алергии и тази често отшумява с годините. Атопичната екзема, както още се нарича състоянието, е много разпространена. Поне 10% от децата страдат от нея като малки. Причини, рискови фактори и превенция Не е известно какво причинява атопичния дерматит. Всяка алергия е неадекватна защитна реакция на организма към нещо относително безвредно. Имунната система може да реагира като на враг буквално на всичко – от слънцето до хляба. Нещата, към които сме алергични, се наричат алергени. Най-честите алергени са прах, полени и спори, лекарствата, дим, храни и агресивни химикали. Много често алергиите се активират от нещо различно от алергена. При атопичния дерматит това най-често са:  Студен и сух въздух, т.е. през зимата Настинки и грип Стрес Изсушаване на кожата на тялото от чест контакт с вода и сапун Произволни вещества в сапуни, козметика, шампоани и парфюми Вирусни заболявания като настинка и грип Контакт на кожата с груби материи като например вълна Рязка смяна на температурата  Атопичната екзема често е съпътствана от друга форма на алергия като сенна хрема или астма. Симптоми Най-често атопичният дерматит се проявява чрез:  Сърбеж, който често е по-силен през нощта Обрив с червен до кафяв цвят Малки пъпчици Суха, разранена и лющеща се кожа  При бебетата симптомите са малко по-различни. Най-често екземата се появява по лицето, скалпа, ръчичките и крачетата. Обривът е с пъпчици, които често сълзят течност. Понякога се образуват люспи и корички. Местата сърбят и бебето ще опитва да се чеше, което разранява кожата. Разраняването може да доведе до инфекция, защото бактериите лесно навлизат в тялото през раните. Лечение Няма открит метод за премахване на атопичната екзема, какъвто често е случаят с алергиите. Целта на лечението е облекчаване на симптомите и избягване на причинителите на обриви. Лекуващият лекар вероятно ще опита различни медикаменти и терапевтични подходи, преди да открие какво работи най-добре при нас или детето ни. Съществува изобилие от лекарства и методи за третиране на алергии и атопичен дерматит. Във всички случаи най-важно е какво правим ние, за да предпазим себе си или детето си. Какво работи:  Често хидратиране на кожата Избягване на алергени като прах, полени, определени храни и т.н. Да не се чешем. При нужда може да се спи с леки ръкавици, които да предпазват ръцете по време на сън Да не носим груби тъкани. Дрехите трябва да са свободни и без ципове и копчета, допиращи кожата Да използваме синтетични завивки Да махнем килима от стаята, в която спим, защото задържа прах. Да чистим често с прахосмукачка с HEPA (хепа) филтър Да се къпем максимално кратко и да се подсушаваме внимателно (без търкане), но не напълно. Не се къпете с вряла вода, защото това изсушава кожата. Овлажняващият лосион за тяло трябва да се нанася веднага след изкъпването, за да задържи влагата в кожата Да използваме единствено нежни и хидратиращи сапуни и специализирана козметика Да използваме машина за поддържане на влажността на въздуха в дома си Да избягване рязка смяна на температурата и да се пазим от студен вятър Студен компрес върху обрива помага сърбежът да отшуми Къси нокти, за да не разраняваме кожата, когато се чешем  Прогноза и възможни усложнения Хубавото при алергиите е, че те много често изчезват с възрастта. Твърде е вероятно детето да надрасне атопичния дерматит. В някаква степен зависи от това, доколко сме го контролирали. При липса на контрол или лош късмет са възможно следните усложнения:  Белези Чести кожни инфекции Странични реакции от използваните лекарства Поява на сенна хрема или астма Недоспиване и дължащите се на това проблеми с концентрацията, раздразнение и умора. Децата с атопичен дерматит страдат по-често от т.нар. детска хиперактивност с дефицит на вниманието Развиване на особени типове кожни алергии, свързани с атопичния дерматит, например невродермит. Невродермитът е наречен така, защото се активира от силни емоции и стрес Възпаление на очите, т.е. конюнктивит или блефарит  Връзки:  Eczema association – EN Atopic dermatitis by the American Academy of Dermatology – EN Neurodermatitis by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Астма,"Други имена: Бронхиална астма. Англ: Asthma, Bronchial asthma Какво е астма Астмата е хронично заболяване, което протича с пристъпи на стесняване и раздразване на дихателните пътища. Астмата затруднява дишането и намалява притока на кислород към организма. Децата страдат много по-често от астма отколкото възрастните. Момчетата са по-заплашени от момичетата. Астма се среща по-често при деца, чиито майки са пушили по време на бременността. Причини, рискови фактори и превенция Не е изяснено каква е причината за астмата. Тя е форма на алергична реакция. Когато дихателните пътища се възпалят, мускулите около тях се свиват. Това води до стесняване на каналите, по които въздухът навлиза в дробовете (бронхите). Резултатът от стесняването на бронхите е затруднено дишане и недостатъчен приток на кислород за организма. Астмата, подобно на всяка алергия, се активира от определени дразнители. Те се наричат алергени. Най-често астматичните притъпи се дължат на:  Полени (цветен прашец) и спори от въздуха (вж. сенна хрема) Прах и организмите, които произвеждат къщната прах (акарини) Домашни животни Упражнения и физическа активност Студено и по-рядко топло време; вдишване на студен въздух Аспирин и понякога други лекарства като ибупрофен, напроксен и бета-блокери Стрес и силни емоции Цигарен дим Химически вещества във въздуха или храната Киселини и т.нар. гастроезофагеален рефлукс Грип и настинка  Ако астмата е наследена, тя най-често се предизвиква от същия дразнител, който измъчва близкия ни. Симптоми Симптомите на астмата са:  Задъхване, особено при физическа активност Хрипове Кашлица, която понякога изхвърля секрет Напрежение, стягане и опъване на гръдните мускули при вдишване и издишване  При много силен или продължителен пристъп на астма е необходимо веднага да се потърси лекарска помощ. Признаците на такъв пристъп са:  Силно затруднено дишане Посиняване на кожата Загуба на ориентация, понижена двигателна, речева и мисловна активност Забързан пулс Изпотяване Тревожност и паника  Лечение Алергиите, към които спада и астмата, за съжаление не подлежат на премахване. Целта на лечението е да се контролира състоянието и да се потискат неприятните симптоми и усещания. Съществуват многобройни и разнообразни лекарства за астма. Според силата на астмата и заплахата от нея лекарят ни ще прецени какви медикаменти са подходящи и необходими. Много често на болните от астма се предписва инхалатор, който да ползват по време на пристъп. Колкото по-рано вземем мерки при астматичен пристъп, толкова той е по-лек. Основният начин да контролираме астмата и да не ставаме честа жертва на астматични пристъпи е да избягваме нещата, които я предизвикват. Препоръчва се:  Добра хигиена. Често пране на дрехи и спално бельо Редовно почиствана на къщата с прахосмукачка с HEPA (хепа) филтър. Килимите задържат прах и затова е добре да няма килим в стаята, където спим Избягване на дим, мъгла, стоене в запушени помещения Поддържане на разумно тегло и здравословна диета Покриване на устата и носа с шал, когато навън е студено, мъгливо, запушено или много влажно Да се пазим от вирусни инфекции на дихателните пътища (грип и настинка)  Ако детето ни страда от астма, е изключително важно да познаваме симптомите на пристъпа и да знаем какво да правим в такива случаи. Разумно е да се сдобием с уред, който измерва количеството на издишания въздух. Устройството се нарича ВЕД-метър или пийк флоу метър (англ. Peak flow meter). Когато бронхите са свити, показанията на уреда са по-ниски. Така лесно разбираме в какво състояние е астмата. Прогноза и възможни усложнения Астмата е нелечимо заболяване, което обаче подлежи на контрол. За щастие с възрастта симптомите често отшумяват, а понякога и напълно изчезват. Тази тенденция е характерна за алергиите като цяло. Повечето хора, когато подхождат внимателно и отговорно към наличието на астмата си, успяват да водят съвсем нормален живот. Астмата не бива да се подценява. Възможни усложнения при нея са:  Непрестанна кашлица Увреждане на белия дроб Странични ефекти от продължителен прием на медикаменти Невъзможност да се поддържа нормална физическа активност Лош сън и постоянна умора; раздразнителност и проблеми с концентрацията Чести болнични престои, пропуски в училище или чести отсъствия от работа Смърт, дължаща се на неконтролиран тежък пристъп  Връзки:  Асоциация на българите боледуващи от астма Искам да зная повече – EN Asthma and pregnancy – EN Living with asthma – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Астигматизъм,"Англ: Astigmatism Какво е астигматизъм Астигматизмът е зрителен дефект, дължащ се на неправилно изкривяване на роговицата на окото. Състоянието обикновено е вродено и не заплашва сериозно зрението. Предният слой на окото е извита леща, която се нарича роговица. Тази леща събира, концентрира и пропуска до ретината светлинния лъч, който пренася зрителната информация. При астигматизъм лещата не фокусира добре светлината, защото (радиусът на) извивката ѝ не е перфектна. Причини, рискови фактори и превенция Не е известно какво причинява астигматизма. Той често е съпътстван от късогледство или далекогледство. Астигматизмът може да е последица от травма или операция на очите. Симптоми Астигматизмът рядко има дълбок ефект, който пречи сериозно на зрението. Обикновено той се отразява като трудност да се виждат малки детайли. Рядко астигматизмът причинява главоболие, преумора на очите или води до „размазване” на образа. Лечение Най-често ефектът от астигматизма се поправя с очила или лещи. Лечението се извършва с лазерна операция на очите. При нея по един или друг начин се коригира кривината на лещата на окото. Тъй като всяка операция носи риск, лазерната хирургия не е препоръчителна, когато дефектът на роговицата е малък. Хирургическата намеса е крайно непрепоръчителна при деца. С времето степента на изкривяване на роговицата се променя. Поради тази причина децата с астигматизъм могат да имат нужда от смяна на очилата. Добре е да водим детето си на контролен преглед от време на време. Прогноза и възможни усложнения Ако дете има астигматизъм само на едното око и не се вземат мерки, това може да доведе до развиване на кривогледство. Всяко дете трябва да бъде прегледано от очен лекар (офталмолог) между 3 и 4 годишна възраст, както и преди да тръгне на училище. Връзки:  About Astigmatism by the US National Eye Institute– EN Ако мислите за операция by Mayo Clinic – EN LASIK eye surgery by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Аскаридоза,"Други имена: Детски глисти. Англ: Ascariasis, ascaridosis Какво е аскаридоза Аскаридоза се нарича заразата с кръгъл червей, наречен Ascaris lumbricoides. Червеят, известен още с името детски глист, е паразит, който използва човешкото тяло за обиталище. Децата са по-податливи на заболяването от възрастните. Болестта се среща предимно в тропични и субтропични области и в развиващите се страни, където хигиената е на ниско ниво. Причини, рискови фактори и превенция За да се заразим, е необходимо да погълнем яйца на детския глист. Това става чрез прием на замърсени с такива яйца храни или напитки. Яйцата на Ascaris lumbricoides се срещат в човешките изпражнения, откъдето преминават в почвата. Те се озовават в нас при много лоша хигиена. Заболяването се избягва чрез измиване и готвене на храната, както и чрез миенето на ръцете преди хранене и след ходене до тоалетната. Тъй като аскаридозата е много разпространена в неразвитите страни, трябва особено да внимаваме при пътуване до екзотични места. Ascaris lumbricoides обича топлия влажен климат. Симптоми Въпреки че възрастните глисти достигат размери до 30 см, през повечето време аскаридозата няма симптоми. Симптомите могат да се появят на няколко места в организма, защото паразитът не живее само в тънките черва. Всъщност, след като се излюпят, ларвите преминават с кръвта до белите дробове, където порастват. На този етап можем да се задъхваме, да кашляме и да имаме хрипове. Възможно е да изкашляме или да изхрачим малък глист. След около десет дни порасналите глисти се придвижват по дихателните пътища до хранопровода, където ги поглъщаме. Така те преминават обратно през стомаха в тънките черва, където се заселват и размножават. На този етап, ако има симптоми, те са:  Болка в областта на корема Кръв в изпражненията Глисти в изпражненията  Лечение Аскаридозата е лечима. Съществуват лекарства, които премахват Ascaris lumbricoides от организма и прекратяват паразитозата. В случай на бременност се ползват различни лекарства от нормално възприетите. Три месеца след лечението се прави повторен тест за паразити. Ако се намерят, отново се пият обезпаразитяващи медикаменти. В редки случаи на много тежка инфекция се налага механично отстраняване на паразитите от червата. Може да се наложи дори хирургическа намеса. Прогноза и възможни усложнения В повечето случаи обезпаразитяването ни избавя от детския глист и човек се възстановява напълно. Доста рядко е възможно да се наблюдава:  Недохранване и отпадналост (червеят яде храната в червата, преди да я усвоим) Запушване на тънкото черво Запушване на жлъчните пътища (много болезнено)  Връзки:   Жизнен цикъл на паразита  by CDC.gov – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Шийна спондилоза,"Други имена: Артрит на врата, цервикална спондилоза. Англ: Cervical spondylosis, neck arthritis Какво е шийна спондилоза Спондилозата на шията е увреждане на гръбначните прешлени в зоната на врата. Тя е най-честата причина за хронични болки във врата. Състоянието се нарича още артрит на врата и често е съпътствано от шипове. Шиповете са малки костни израстъци, които се появяват около ставите при износването им. Спондилозата може да засегне целия гръбначен стълб, а не само шийните прешлени, но това се наблюдава много по-рядко. Причини, рискови фактори и превенция Спондилозата се дължи на износване на връзките и на меките части (дисковете) между прешлените. Затова болките във врата са характерни при по-възрастни хора. Износването на прешлените е нормално явление и буквално всички хора над 65 години имат артритни изменения при шийните (цервикалните) прешлени в една или друга степен. Мнозина имат и шипове. Спондилоза в по-тежка форма се наблюдава по-често при:  Спортисти Хора, чиято работа е свързана с много навеждане или носене на тежко Наднормено тегло и липса на физическа активност Травми или операции на врата Наличие на остеопороза  Симптоми Симптомите на артрита на шийните прешлени се появяват бавно и постепенно. Те са:  Болка във врата Ограничено движение на шийните прешлени Скованост Главоболие  Понякога болката се пренася в рамото и дори в ръката. Рядко човек може да губи равновесие или контрол върху пикочния си мехур или червата, защото спондилозата е довела до стеснение гръбначния стълб и притискане на гръбначния мозък. Лечение Тъй като увреждането на прешлените е перманентно, целта на лечението е да облекчи симптомите. При сериозна болка, лекуващият лекар ще предпише лекарства, които да я успокояват. Няколко вида медикаменти имат доказан облекчаващ ефект при спондилоза. Понякога има полза от физиотерапия за укрепване и разтягане на вратните и раменните мускули и сухожилия. В случай на притискане на гръбначния мозък или на нерв се налага хирургическа намеса, за да се премахне натискът. Какво помага при спондилоза:  Отслабване, ако се налага Поддържане на разумна физическа активност Топъл или студен компрес за облекчаване на болката. И двата варианта имат ефект Носене на медицинска яка, която позволява на мускулите на врата да почиват. Тези яки трябва да се носят рядко, защото бездействието води до отслабване на мускулите на врата  Прогноза и възможни усложнения При разумна промяна на стила на живот, лечение и грижа животът със спондилоза протича общо взето нормално. За съжаление понякога в възможно артритът на вратните прешлени да доведе до постоянни болки. Възможните усложнения при спондилозата са свързани с притискането на гръбначния мозък. Такова притискане може да го увреди и да доведе до липса на чувствителност в крайник, изпускане (на урина или изпражнения), частична парализа на мускули и други твърде неприятни проблеми. Ако изпитате някой от тези симптоми, веднага се обърнете към лекар. В някои случаи е възможно да бъде притиснат и кръвоносен съд (т.е. сънна артерия), който доставя кръв до мозъка. Ако захранването на мозъка с кислород и хранителни вещества бъде затруднено, се налага лечение. Връзки:  Прочетете повече за артрита от BGMedic.com Osteophyte (bone spur) by NHS Choices – EN Cervical Spondylosis by the American academy of orthopaedic surgeons – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Артрит,"Други имена: Възпаление на ставите. Англ: Arthritis, Joint inflammation Какво артрит Артрит означава възпаление на ставите. Стави се наричат местата, където се съединяват две кости. Причини, рискови фактори и превенция Съществуват около 100 вида артрит. Най-често срещаните са остеоартрита (артрозата), при който имаме увреждане на хрущяла, покриващ костта в ставата, и т.нар.ревматоиден артрит, който е автоимунно заболяване, при което организмът погрешно атакува обвивката на ставите. Обикновено артритът се дължи на възрастта и изхабяването на ставите. Хрущялната тъкан, която поема натоварването при натиск или движение, с времето се уврежда, изтънява и разпада. Това заболяване се нарича артроза. Острата болка при артрита се дължи на търкане на костите. Възпалението на ставите може да се дължи още на:  Автоимунни заболявания като Лупус Счупена кост Бактериална инфекция Анкилозиращ спондилит, т.е. болест на Бехтерев Реактивен артрит Псориазис Подагра  Развиването на остеоартрит, т.е. изхабяването на ставите, се среща по-често при хора с наднормено тегло. Симптоми Симптомите на възпалението на ставите са:  Скованост и болка Болка при раздвижване сутрин Подуване на ставата Зачервяване на кожата около ставата Намален обхват на движение на ставата  При някой от тези симптоми е разумно да потърсим лекарска помощ. Неразумно е да чакаме артритът да се влоши, преди за вземем мерки за контрол и облекчаване на състоянието. Лечение Артритът дължащ се на изхабяване и износване на ставите за нещастие не подлежи на лечение. Това означава, че той е хронично заболяване. Необходима е промяна в стила на живот, който да облекчи състоянието. Препоръчва се:  Отслабване, ако има нужда Внимателно подбрани упражнения, за да се поддържат ставите, но без да се претоварват. Необходима е консултация с лекар или физиотерапевт Използване на бастун и други помощни средства при възрастни хора Балансирана диета. Прием на омега-3 мастни киселини Ограничаване на тютюнопушенето и алкохолната консумация Затоплянето или охлаждането на ставите понякога облекчава състоянието Болката от възпалението на ставите намалява при редовен и пълноценен сън  Артритите, дължащи се на възпаление следствие на заболяване, са в голяма степен лечими. Съществуват множество медикаменти, които намаляват възпалителния процес в организма. Вероятно е лекуващият лекар да предпише такива. Ако артритът се дължи на някаква болест като например подагра, лекуването на това заболяване чрез медикаменти вероятно ще повлиява и интензитета на артрита. В редки случаи и като крайна мярка, когато ставата е напълно разрушена от артрит, се налага подмяната ѝ с изкуствена. Прогноза и възможни усложнения За съжаление някои видове артрит са нелечими и хронични. С времето състоянието най-често бавно се влошава. Това е особено валидно за артрозата. Тези артрити, които се дължат на заболяване предизвикващо възпаление на ставите като ревматоидния артрит, реагират добре на лечение. Възможните усложнения при възпаление на ставите са:  Постоянна болка Трудност да се вършат ежедневните дейности и задължения Обездвижване и в крайна сметка инвалидност  Връзки:   Организация на пациентите с ревматологични заболявания в България   Arthritis  by NHS Choices – EN  Arthritis Foundation  – EN (изобилие от практична информация)   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Атеросклероза,"Други имена: Артериосклероза. Англ: Hardening of the arteries, atherosclerosis, arteriosclerosis Какво е атеросклероза Атеросклероза се нарича натрупването на плака по стените на кръвоносните съдове, което води до стесняването им. Причини, рискови фактори и превенция Атеросклерозата се дължи на натрупване на плака от мазнини – холестерол и триглицериди, мъртви клетки, калций и други по стените на артериите. Артериите са кръвоносните съдове, носещи богата на кислород кръв, с която захранват мозъка, сърцето, бъбреците, крайниците и прочие. Натрупванията, наричани атеросклеротични плаки, водят до запушване на артериите, като също така ги правят и склонни към разрушаване (разкъсване) Заболяването на самите артерии се нарича артериосклероза. Артериосклерозата рядко може да се дължи на нещо различно от атеросклероза. Двете имена най-често се ползват като синоними. С други думи, атеросклерозата причинява артериосклероза. Артериите стават по-тесни (частично запушени) и губят донякъде своята еластичност. Това ги прави по-деликатни и те могат да се разкъсат. Разкъсването на артериите предизвиква кървене и образуване на кръвни съсиреци, които са много опасни, защото могат да запушат кръвоносен съд. Атеросклерозата може да засегне всяка артерия в тялото. Това означава, че тя може да уврежда сърцето, бъбреците, крайниците, мозъка, червата и т.н. Затова и проявленията на артериосклерозата са твърде разнообразни според вида на засегнатата артерия. Атеросклерозата се развива бавно и обикновено проявява симптоми едва когато артерията е сериозно запушена. Такъв вид плаки се наричат стабилни плаки. За нещастие плаките могат да бъдат и нестабилни и да се откъсват от стените на кръвоносните съдове, където са се отложили. Така се получават разкъсвания по повърхността на плаката и това привлича тромбоцити и други кръвни клетки и води до образуване на тромби/съсиреци в съда и запушването му. Запушването на кръвоносен съд спира притока на богата на кислород кръв до някой орган. Клетките в този орган започват да умират буквално от задушаване. Това се нарича инфаркт. Какво точно причинява атеросклерозата не е известно. Заболяването се среща много по-често при:  Пушачи Наднормено тегло Прием на твърде много мазнини с храната Повишено количество холестерол и триглицериди в кръвта Прекомерна консумация на алкохолни напитки Заседнал и неактивен начин на живот Диабет и повишена кръвна захар Високо кръвно налягане Семейна история на заболяването Огнища на възпаление в тялото, които може да се дължат на инфекции или на автоимунни болести като артрит и лупус Стрес Сънна апнея  Заболяването често започва в ранна възраст, но се проявява доста по-късно. Симптоми Атеросклерозата, когато плаките са стабилни, както в е повечето случаи, се развива много бавно и проявява симптоми едва когато кръвообращението е сериозно възпрепятствано. При нестабилните плаки симптомите се проявяват внезапно понякога дори без преди това да е имало каквито и да признаци на сърдечно-съдово заболяване. Симптомите зависят от това, кой орган и околните му тъкани са лишени от достатъчно кислород, например: Сърце. Когато са засегнати артериите, захранващи сърцето, се развива исхемична болест на сърцето и стенокардия, които водят до лесно задъхване, болка в гърдите, замайване, слабост и т.н. Исхемичната болест на сърцето е най-смъртоносната от всички болести в развитите страни. Мозък. Когато мозъкът е лишен от достатъчно кислород, се наблюдава объркване, проблеми със зрението, говора, дишането, ходенето, частични парализи и др. Ако мозъкът е лишен от кислород дълго време, се наблюдава мозъчен удар (често наричан инсулт). Крайниците. В случай че атеросклерозата възпрепятства оросяването на крайниците, симптомите са изтръпване и болка (в начало при ходене, а в последствие и при покой). Нарича се периферна артериална болест (ПАБ). Бъбреците. Ако кръвоснабдяването на бъбреците е трайно нарушено, се развива бъбречна недостатъчност. Лечение Атеросклеротичните плаки не могат да бъдат премахнати, след като са се образували. Затова терапията цели спиране на развитието на болестта. Атеросклерозата се лекува с множество различни медикаменти и промяна на начина на живот. Медикаментите и дори хирургическите интервенции сами по себе си не са достатъчни да ни помогнат. Какво помага:  Откажете цигарите Намалете значително или спрете консумацията на алкохол, защото алкохолът увеличава количеството на триглицеридите (вид мазнини) в кръвта Ограничете количествата мазнини в храната (холестеролът е мазнина). Заместете донякъде месото с нетлъста риба (да не е пържена) Намалете сериозно приема на готварска сол Яжте повече пълнозърнести храни, плодове и зеленчуци, защото фибрите в тях намаляват холестерола в кръвта Яжте пилешко и телешко месо, избягвайте мазни меса като свинско или агнешко Отслабнете, ако има нужда Контролирайте кръвната си захар, ако се налага Намалете стреса в живота си. Почивайте и релаксирайте, успокоявайте се Бъдете физически активни (според препоръките на лекаря си) Взимайте медикаментите си редовно и според предписанията на лекаря си Пийте вода  Прогноза и възможни усложнения Атеросклерозата е нелечимо състояние, което изисква непрестанна грижа и промяна в стила на живот. Ако следваме предписанията на лекарите, вероятно ще можем да доживеем живота си общо взето нормално. Възможните усложнения при запушени артерии включват:  Стенокардия (гръдна жаба) Сърдечен удар, т.е. инфаркт Мозъчен удар, т.е. инсулт Бъбречна недостатъчност Образуване на аневризми. Аневризма се нарича разслояването на стената на кръвоносен съд и образуването на издутина подобно на балонче. Ако издутината се пукне, се получава вътрешен кръвоизлив, който е животозаплашващо състояние. Налага се спешна операция.  Връзки:  Хранене и начин на живот при сърдечно-съдови проблеми Препоръки при атеросклероза от РЗИ Велико Търново A guide to healthy weight by the National Heart, Lung, and Blood Institute – EN Lowering Cholesterol with Therapeutic Lifestyle Changes (pdf) – EN Dietary Approaches to Stop Hypertension – EN Physical Activity and Your Heart – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Аритмия,"Други имена: Сърдечна аритмия. Англ: Arrhythmia, Abnormal heart rhythm, Dysrhythmia Какво е сърдечна аритмия Аритмията е състояние, при което сърцето бие по-бързо или по-бавно от нормалното или сърдечният ритъм е неравномерен (непостоянен). Има множество видове аритмии. Когато сърцето тупка по-бързо от нормалното (повече от 100 пъти за минута), говорим за тахикардия. В противния случай – когато сърцето тупка по-бавно от нормално (по-малко от 60 пъти в минута) – говорим за брадикардия. Пулсът на децата е доста по-висок от този на възрастните. Новородените имат пулс в границите на 95-150, а дете на около 7 години – 60-110. Причини, рискови фактори и превенция Сърцето тупти и така изпомпва кръвта към тялото, защото електричен сигнал възбужда мускулните клетки. Така както свещите на колата дават искра, която активира двигателя, така е и в сърцето. Ето защо дефибрилаторите, които се ползват за реанимация, подават ток на сърцето. „Свещите” на сърцето се наричат сино-атриален възел или синусов възел. Нормално при възрастен човек се подават между 60 и 100 „искри”/импулси на минута. Това определя пулса ни, т.е. колко пъти сърдечния мускул ще се свие (съкрати) и отпусне за една минута. Сърдечните аритмии се дължат най-често или на проблеми със сино-атриалните възли или на проблем с предаването на електричния импулс през всички части на сърцето. Аритмиите понякога са вродени и се дължат на генетични причини, т.е. засягат и млади хора. Най-често аритмия се среща при:  Ниски или високи нива на калия в кръвта Диабет Запушени артерии поради атеросклероза Сърдечни атаки и като следствие от увреждане на части от сърцето поради инфаркт Проблеми с щитовидната жлеза Стрес Медикаменти за депресия и психоза Прием на алкохол, кoфеин, стимуланти и наркотици Лекарства за сърце или кръвно налягане Тютюнопушене Сънна апнея  Симптоми В повечето случаи сърдечната аритмия е незабележима. По-често проблемът се открива случайно от лекар при преглед. Някои аритмии се проявяват на пристъпи. Забележимите симптоми на аритмия включват:  Забързан или забавен пулс Сърцебиене Замайване Прилошаване; усещане, че ще припаднем Болка в гърдите Задъхване  Аритмията се открива чрез тестове на сърдечната активност, например чрез електрокардиограма (ЕКГ). Лечение Съществуват десетки видове аритмия и буквално стотици възможни причини за разстроен сърдечен ритъм. Лечението е различно при всеки конкретен случай. Обикновено премахването на причината за аритмията решава проблема. Примерно, ако калият в кръвта е твърде малко, защото пием лекарства за обезводняване (дехидратация), и това причинява аритмия, увеличен прием на калий ще реши проблема. Възможно е сърдечният ритъм да се „настрои” с помощта на дефибрилатор или друг специален медицински източник на електричество. Съществуват лекарства за аритмия, които лекар може да предпише по своя преценка. При някои аритмии се имплантира т.нар. пейсмейкър (от англ. pace – ритъм и make – правя). Той представлява малко устройство, което регулира електрическата дейност в сърцето, когато ритъмът не е добър. При определени видове аритмия помагат и прости упражнения като потапяне на лицето в студена вода, разтъркване на очите, забавено дишане и други. Попитайте вашия лекуващ лекар дали има упражнения, които помагат във вашия случай. При сърдечна аритмия се препоръчва:  Да откажем цигарите Да внимаваме с кафето и подобни стимулиращи напитки Да не консумираме много алкохол Да се храним здравословно Да поддържаме разумна физическа активност  Прогноза и възможни усложнения Сърцето е важно. Ако аритмията не може да се излекува и създава сериозни проблеми, прогнозата не е добра. Възможните усложнения са сърдечен удар, сърдечна недостатъчност, сърдечна смърт. В много случаи аритмията е лечима и/или подлежи на контрол. Често това е свързано с промяна на стила на живот. Връзки:  Обяснение какво е аритмия на разбираем език отAmerican Heart Association – EN Аритмия от US National Heart, Lung, and Blood Institute – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Апнея при новородени,"Други имена: Бебешка апнея. Англ: Newborns apnea, Apnea of prematurity, kids apnea Какво е бебешка апнея Апнея означава епизоди по време на сън на спиране на дишането и възстановяване му след това. Този текст разглежда проблема при новородени, бебета и малки деца. Причини, рискови фактори и превенция Най-често апнеята се среща при преждевременно родени бебета. В този случай причината може да е както в частта на мозъка, контролираща дишането, така и в дихателните мускули, които може да са недоразвити. При децата най-често апнеята се дължи на блокиране на дихателните пътища. Това се случва или защото сливиците са твърде пораснали, или защото мускулите на гърлото се отпускат твърде много. Във втория случай проблемът обикновено идва от фаринкса (т.е. гълтача). Липсата на физическа активност, наднорменото тегло и недохранването предразполагат децата към сънна апнея. Симптоми Симптомите на апнеята са:  Повтарящо се спиране на дишането за 5-10 секунди, докато детето спи Хъркане, задъхване и пъшкане по време на сън Задавяне насън Плитко, повърхностно дишане  Апнеята може да доведе до хронична умора и раздразнителност при децата. Ако чуваме звуци по време на съня на детето и то е раздразнително, разумно е да постоим при него, докато спи, и да установим спира ли дишането. Ако дишането спира за 20 или повече секунди, ситуацията е сериозна и незабавно трябва да посъветваме с лекар. Лечение Лечението на апнеята зависи от причината за нея. Когато пречат сливиците, те обикновено се отстраняват хирургически. Махането на сливиците е доста разпространено. Ако проблемът се дължи на мускулите в гърлото (обикновено виновен е гълтачът, т.е. фаринксът), е възможно предписването на медикаменти, които стимулират мускулната активност. В редки случаи се налага даване на кислород. При преждевременно родени деца, които имат трудности да дишат сами, лекарят може да назначи командно дишане. Епизодите на сънна апнея са много по-чести, когато детето спи по гръб. Въпреки това бебетата винаги трябва да бъдат поставяни да спят по гръб и на твърда повърхност. Случаите на т.нар. внезапна детска смъртност – непредизвикана от нищо смърт на здраво дете – са по-чести при деца, които заспиват по корем или на меки повърхности (възглавници и т.н.). Прогноза и възможни усложнения Сънната апнея при бебетата обикновено изчезва до 36-ия месец. Апнеята много рядко води до сериозни усложнения сама по себе си. В тежките случаи я съпътстват раздразнителност и хронична (непрекъсната) умора. Понякога при децата апнеята причинява хиперактивност и проблеми с концентрацията. Това състояние се нарича детска хиперактивност с дефицит на вниманието. Връзки:  Obstructive Sleep Apnea in Children by Cleveland Clinic – EN Safe Sleep for Baby’s First Year – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Анорексия,"Други имена: Анорексия нервоза. Англ: Anorexia nervosa Какво е анорексия Анорексията е психическо състояние, което ни кара да не ядем достатъчно. При анорексия човек бавно понижава телесната си маса до заплашващи здравето стойности. Състоянието се характеризира с натрапчив страх от напълняване, пренебрегване нуждата на организма да се храни, отхвърляне на гласа на здравия разум и неадекватна оценка на външния вид. Причини, рискови фактори и превенция Анорексията не се отнася толкова до храната, колкото е емоционален и психически проблем. Най-често от състоянието страдат млади жени, чието самоуважение и усещане за значимост е свързано с това да бъдат слаби. Много слаби. Какво причинява анорексия е неизвестно. Рискът е повишен при:  Млади момичета (състоянието се среща и при мъже!) Психическа нестабилност и емоционални травми При засилено чувство за вина и отговорност Прекалено сериозно и/или неправилно възприемане на културни и медийни послания за външен вид, хранене, здраве и т.н. Спортисти, при които контролът на теглото е важен за представянето Промени в средата като смяна на училище, развод на родителите, смяна на местоживеене и т.н.  Симптоми Анорексията невинаги е очевидна. Малцина напълно отказват да ядат или повръщат след хранене. В повечето случаи загубата на тегло и ограничаването на храненето се случват постепенно. Състоянието по-лесно се разпознава по психическите му признаци. Те включват:  Особени разбирания за храненето Отричане на чувството за глад Особения разбирания какво означава да си дебел Нежелание да се яде в компания Намиране на извинения да не се яде Мания за „здравословно” хранене Често мерене на телесното тегло Посещаване на банята веднага след хранене Прекомерни тренировки Прием на медикаменти за изхвърляне на течности (диуретици) или слабителни (лаксативи) Силен натрапчив интерес към диети  С времето недохранването води до разнообразни тежки симптоми като:  Сериозна загуба на телесна маса (15%-30% под възприетите за нормални норми) Безсъние Липса на менструален цикъл (аменорея) Косопад Умора, замайване и слабост Остеопороза Ниско кръвно налягане Дехидратация Нетърпимост към студ Липса на настроение, вялост  Лечение Самото състояние е психическо и изисква внимание, разговор, добро отношение, разбиране и утешаване, подкрепа и всякаква друга емоционална и психическа помощ. Физическите симптоми и нарушенията във функциите на тялото в следствие на анорексията се лекуват чрез хранене. Какво помага:  График за хранене Прием на хранителни добавки, за да възстановим витамините и минералите в тялото Социални контакти. Колкото повече, толкова по-добре Намаляване или спиране на тренировките, ако са прекомерни Психологическа помощ  В някои случаи анорексията води до депресия и е необходимо даването на подходящи лекарства. Ако гладуването заплашва живота, се налага престой в болница и, ако трябва, насилствено хранене. Прогноза и възможни усложнения Анорексия нервоза е сериозно състояние. Ако към него се подходи като такова и причините за разстройството се премахнат, повечето хора се възстановяват напълно. Избавянето от анорексията е по-лесно и по-често при младите хора. Храната е горивото на организма. Гладът води до отслабване на тялото и евентуално до смърт. Постоянното недохранване постепенно води до сериозно отслабване на организма. Сериозният недостиг на определени хранителни вещества може да предизвика сериозни здравословни проблеми. Къде ще удари недохранването, е трудно да се предвиди. Често при анорексията се забелязват:  Изменения в сърдечния ритъм, т.е. аритмия (от липсата на калий) Остеопороза (от липсата на калций и витамин D в костите, което ги прави лесно чупливи) Обезводняване Понижение на белите кръвни клетки, водещо до драстичен спад на имунната защита Диария и повръщане. Те често са последвани от гърчове поради липса на натрий Анемия Проблеми с бъбреците Психически проблеми като депресия, личностни разстройства и др.  Връзки:   National association of anorexia nervosa and associated disorders  – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Апендицит,"Други имена: Апендисит, възпаление на апендикса. Англ: Appendicitis, inflammation of the appendix Какво е апендицит Апендицитът е възпаление на апендикса. Апендиксът е малък пръстовиден придатък на дебелото черво, който се намира в долната дясна част на коремната област, където тънкото черво преминава в дебелото. Възпалението на апендикса е сериозно състояние, изискващо незабавна лекарска намеса. Нелекуваният апендицит може да се спука. Ако това се случи, животът ни е в опасност. Причини, рискови фактори и превенция Най-често апендиксът се възпалява поради замърсяване или запушване. Много рядко причината може да е тумор. Състоянието се среща предимно при хора между 15 и 40 години. Симптоми Основният симптом на апендицита е болка. В началото тя обикновено се усеща в областта на пъпа и после се мести към долната дясна област на корема, където всъщност се намира апендиксът. Болката се усилва при натиск и при притискане на коленете към гърдите. Често апендицитът е съпътстван от:  Гадене Повръщане Загуба на апетит Вдигане на температура и леко втрисане Диария или констипация (запек)  Ако апендиксът се спука, настъпва временно облекчаване на състоянието, последвано от рязко влошаване. Необходима е незабавна лекарска помощ. Лечение Стандартното лечение при апендицит е операция за премахване на апендикса. Възможно е преди това лекар да предпише антибиотици и/или да се източи гнойта, насъбрала се при възпалението. Ако апендицитът се открие навреме, операцията най-често е лапароскопска. Лапароскопия означава, че апендиксът се изважда с помощта на сонда, която прониква в тялото през малък отвор. В този случай възстановяването е по-бързо, а рискът от следоперационни усложнения по-нисък. Прогноза и възможни усложнения Повечето хора се възстановяват напълно след операцията. Липсата на апендикс не повлиява качеството на живот, защото този израстък няма голяма или важна роля за организма. Отварянето на коремната кухина е сериозна операция. Добре е да си дадем достатъчно време за почивка и възстановяване. Колкото и странно да звучи, първите дни след операцията смехът е противопоказен. Кашлянето също. Ако апендиксът се спука, събраната в него гной ще замърси и инфектира коремната кухина (абдомена). Състоянието се нарича перитонит и заплашва живота. Изисква се незабавна хирургическа намеса за премахване на апендикса и изчистване на коремната кухина. Връзки:  Какво представлява операцията за премахване на апендикса (appendectomy) – EN Appendicitis by Kidshealth.ord – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Генитални брадавици,"Други имена: Кондилом, аногенитални брадавици, венерически брадавици. Англ: Genital warts Какво е кондилом Гениталните брадавици са миниатюрни израстъци по половите органи, които се дължат на инфекция с човешки папилома вирус. Заболяването е изключително често срещано и се предава при сексуален контакт. Причини, рискови фактори и превенция Гениталните брадавици се дължат на заразяване с човешки папилома вирус. Този вирус има над 40 разновидности, някои от които причиняват рак на шийката на матката. В повечето случаи при здрав човек имунната система унищожава вируса при контакт и не се развива инфекция. Вирусът се пренася чрез вагинален, орален и анален секс. Той може да порази както външните части на гениталиите, така и влагалището и шийката на матката при жените и уретрата (пикочния канал) при мъжете. Инфекцията може да засегне и ануса. Повишен риск от заразяване се наблюдава:  При многобройни сексуални партньори При небезопасен секс При ранно започнала сексуална активност При бременност При наличие на други венерически заболявания При понижен имунитет заради друго заболяване  Ако дете има венерически брадавици, то може да е жертва на сексуално насилие. Симптоми За нещастие често брадавиците са твърде малки и не се виждат с просто око. Когато се виждат, брадавиците са миниатюрни плоски пъпчици с телесен или сив цвят. Понякога брадавиците, които са близо една до друга, приличат на карфиол. При жените кондиломите могат да предизвикат вагинално течение, както и кървене по време на секс. И при двата пола венерическите брадавиците понякога причиняват сърбеж, а инфектираното място често е по-влажно от останалата кожа. Лечение Въпреки притеснителната природа на заболяването не се опитвайте да се лекувате сами. Гениталните брадавици трябва да бъдат лекувани от доктор. Гениталните брадавици се лекуват чрез мазила за локално приложение (които могат да имат неприятни странични ефекти) или чрез разнообразни хирургически методи като замразяване или изгаряне с лазер. Когато имаме кондиломи, сексуалните ни партньори също трябва да бъдат прегледани и евентуално лекувани. В противен случай инфекцията може да се прехвърля от единия партньор на другия до безкрай. За съжаление излекуването на брадавиците не винаги означава, че сме се избавили от вируса. Възможно е след изчезването на кондиломите да продължим да бъдем носители на инфекцията и да заразяваме сексуалните си партньори. Жените могат да се ваксинират срещу тези видове човешки папилома вируси, които най-често причиняват рак. Прогноза и възможни усложнения Инфекцията с човешки папилома вирус е много разпространена и често преминава сама. Терапията за кондиломи обикновено е успешна, но не винаги означава, че сме се избавили от вируса. Възможните усложнения при гениталните брадавици са:  Рак Проблеми при раждането, ако страдаме от кондиломи по време на бременността. Ако сте бременна и развиете генитални брадавици, консултирайте се с лекаря си.  Връзки:  Правила за безопасен секс от BGMedic.com Genital warts by Better health channel – EN Genital warts by HNS Choices – EN Human papillomavirus (HPV) and genital warts (for women) – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Анкилозиращ спондилит,"Други имена: Болест на Бехтерев, ревматоиден спондилит, болест на Мари-Струмпел. Англ: Ankylosing spondylitis, Rheumatoid spondylitis, Marie-Strümpell disease, von Bechterew's disease Какво е анкилозиращ спондилит Болестта на Бехтерев е хронично възпаление на ставите, т.е. вид артрит. Най-често анкилозиращият спондилит засяга шийните прешлени, долните прешлени на гръбначния стълб и ставите, с които гръбнакът се свързва с таза. С времето прешлените се срастват, което води до затруднения при движението. Причини, рискови фактори и превенция Не е известно какво причинява болестта на Бехтерев. Тя се среща по-често при членовете на едно семейство (т.е. има наследствено предразположение). Болестта най-често се проявява между 20-ата и 40-ата година. Тя се среща два пъти по-често при мъже отколкото при жени. Симптоми Основният симптом на анкилозиращия спондилит е болката. Тя обикновено е по-силна, когато сме неподвижни, по време и след ставане от сън. Болката намалява при раздвижване. Характерно е чувството за скованост. С развитието на болестта човек се изгърбва. Симптомите най-често се усещат първо на местата, където гръбначният стълб се свързва с таза. Тези връзки се наричат сакроилиачни стави. Лечение Анкилозиращият спондилит не подлежи на излекуване, но терапията помага за забавянето и понякога дори спирането на развитието на болестта. Лекарства, които потискат възпалението, помагат. Лекуващият лекар (ревматолог) вероятно ще предпише такива по свое усмотрение. Движението и гимнастиката са много полезни за забавяне и контролиране болестта на Бехтерев. Препоръчително е спането по гръб. Прогноза и възможни усложнения Животът на повечето хора не се повлиява твърде сериозно от болестта на Бехтерев и те съумяват да се справят самостоятелно. Рядко болестта се разпространява по други части на тялото. Обикновено в тези случаи се възпаляват ребрата и техните стави, което прави дишането болезнено. Препоръчва се отказване на цигарите. Заболяването понякога води до възпаление и зачервяване в окото (иридоциклит). В случай на възпаление на очите трябва веднага да потърсим лекар. Връзки:  Българско сдружение на болните от болестта на Бехтерев Ankylosing Spondylitis by Patient info – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Генитален херпес,"Други имена: Аногенитална херпес-вирусна [herpes simplex] инфекция, херпес гениталис. Англ: Genital herpes Какво е генитален херпес Гениталният херпес е често срещана полово преносима болест, дължаща се на инфекция с херпес симплекс вирус. Причини, рискови фактори и превенция Гениталният херпес най-често се предава чрез допир предимно при сексуален контакт. В този случай той се дължи на инфекция с херпес симплекс вирус тип 2. Понякога инфекцията може да се пренесе чрез слюнка от устата до гениталиите. В този случай заразата е с херпес симплекс вирус тип 1. Тази разновидност на вируса причинява оралните херпеси. Жените боледуват от херпес гениталис по-често от мъжете. Безразборният и небезопасен сексуален живот многократно увеличава риска от заразяване. Симптоми Понякога инфекцията няма симптоми. Възможните признаци на заболяването са:  Видими херпеси. Те могат да са малки мехурчета, които с времето се пукат и зарастват с коричка. Понякога херпесите са като червени пъпчици Сърбеж Болка при уриниране  Симптомите са по-силни в началния период на инфекцията и могат да бъдат съпътствани от типичните симптоми на вирусна инфекция като повишена температура, увеличени лимфни възли (при слабините), главоболие, липса на апетит и т.н. Гениталните херпеси могат да засегнат влагалището и шийката на матката при жените, скротума и уретрата при мъжете. Освен това инфекция може да се наблюдава по кожата в областта на слабините, по пениса, по дупето, бедрата и около ануса. Лечение Няма ефективно лечение за гениталните херпеси. Веднъж проникнал в тялото ни, вирусът ще остане в нас за цял живот. Заболяването се проявява на периоди или кризи, когато вирусът „се събужда”. По време на такива периоди лекар може да ни предпише антивирусни медикаменти, които ще облекчат симптомите и ще доведат до по-бързото им изчезване. Повторните появи на инфекцията често са свързани с периоди на умора, стрес, някакво заболяване или са по време на менструация. Прогноза и възможни усложнения Инфекцията с херпес симплекс вирус е неизлечима. Проявите на заболяването ще зависят от общото ни здравословно състояние и стила ни на живот. Възможните усложнения при генитален херпес са:  Лесно заразяване с други полови преносими болести, включително СПИН Разпространяване на инфекцията до други части на тялото Инфектиране на ректума (проктит) при анален секс Инфекция на пикочните пътища  Херпес гениталис при бременност За нещастие инфекцията може да се пренесе от майката към бебето. Това най-често се случва по време на раждането или малко след това, но в редки случаи е възможно бебето да се зарази още в утробата. Ако сте имали генитален херпес или орален херпес и сте бременна, уведомете за това лекаря си. Възможно е той да препоръча прием на антивирусни медикаменти преди раждането, за да намали риска от инфектиране на бебето. Новородените, които са заразени с херпес симплекс вирус, често боледуват много тежко и трябва да се лекуват чрез венозно вливане на антивирусни медикаменти. Обикновено детето трябва да бъде прието по спешност в болница. Връзки:  Правила за безопасен секс от BGMedic.com Pregnancy and herpes by MedlinePlus – EN Genital herpes fact sheet by womanshealth.gov – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Копривна треска,"Други имена: Уртикария. Англ: Hives, urticaria Какво е копривна треска Копривната треска е алергична реакция, която се проявява като повърхностен кожен обрив. Състоянието още се нарича уртикария. Когато са засегнати по-дълбоките слоеве на кожата, алергията се нарича ангиоедем. Ангиоедемът най-често засяга кожата около устните и очите. Причини, рискови фактори и превенция Копривната треска подобно на всяка алергия се дължи на погрешно разпознаване от имунната система на безвредно вещество (алерген) като опасно. Когато това се случи, организмът отделя в кръвта хистамин и други химикали, които водят до зачервяване, подуване, сърбеж и т.н. Най-често уртикарията и ангиоедемът се дължат на алергична реакция към:  Храна (яйца, ядки, мляко, риба, раци, миди, ягоди, малини и др.) Лекарства Разпространение на алергени като цветен прашец (полени) или ухапвания от насекоми Животни или по-вярно към непрестанно отделяните от тях миниатюрни парченца остаряла кожа Период на емоционален стрес Изобилно изпотяване Излагане на студ или жега Излагане на слънце Прекомерно физическо натоварване при спорт  Симптоми Уртикарията се проявява с характерен кожен обрив, приличащ на следите от опарване с коприва. Наблюдава се:  Леко подуване на кожата Зачервяване на подутите места, които имат ясни граници Сърбеж  Обривите могат да изчезват и да се появяват. Размерите и формата им могат да се променят с времето. Ангиоедемът е подкожен оток. Той често засяга лицето и се различава от копривната треска по това, че не е изпъкнал обрив, а е подкожно издуване. Ангиоедемите могат да болят или парят, но не сърбят. Ангиоедемите са опасни, защото могат да доведат до задушаване. Ако вие или детето ви развие оток по лицето, езика и гърлото (оток на Квинке), веднага потърсете медицинска помощ. Отокът на Квинке е животозаплашващо състояние изискващо спешна лекарска намеса. Лечение Леките прояви на копривна треска и ангиоедем нямат нужда от лечение. Ако симптомите са интензивни, потърсете лекар. По свое усмотрение той може да предпише някой от видовете медикаменти, които облекчават симптомите на алергичните реакции. При първи случай на малко по-продължителна и интензивна алергична реакция (дори и да е само обрив), трябва да се потърси лекарска помощ. Това е особено важно за деца. Основният начин да се преборим с копривната треска и ангиоедема е да избягваме това, което ги причинява (алергените). Ето защо е важно да следим кога получаваме алергичен пристъп и да се опитваме да разберем какво го е предизвикало. Добрата хигиена често помага, ако алергията е към нещо от заобикалящата ни среда като полени, прах и т.н. Ако ни сърби твърде много и разчесването води до рани, е чудесна идея да спим с тънки меки ръкавици, така че да не нараняваме кожата си по време на сън. Дрехите трябва да са широки и меки, за да не дразнят кожата при триене. Студените компреси помагат да облекчим неприятните усещания на утрикарията. Леко хладен душ (комфортно хладен, а не ледено студен) също помага. Ако копривната треска не премине за няколко седмици, потърсете лекар. Хроничната уртикария се лекува по-трудно и изисква медицинско внимание. Прогноза и възможни усложнения В повечето случаи копривната треска и ангиоедемът са неприятни и дразнещи, но безобидни състояния. Хроничната уртикария е сериозен проблем, който изисква много продължително лечение. Изключително интензивната алергична реакция е рядко животозаплашващо състояние. Медицинското му име е анафилаксия. Лечението изисква незабавна лекарска намеса, а първата мярка е инжектирането на хормона епинефрин (т.е. адреналин). Хората с тежки алергии обикновено носят специални инжекционни устройства с адреналин със себе си. Анафилаксията има следните симптоми:  Загуба на съзнание Изключително затруднено плитко дишане Рязко и значително спадане на кръвното налягане Слаб пулс Гадене и повръщане Замайване  Връзки:  Chronic hives (urticaria) by Mayo Clinic – EN Hives by NHS Choices   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Стенокардия,"Други имена: Гръдна жаба, ангина пекторис. Англ: Angina, Angina pectoris, Acute coronary syndrome Какво е стенокардия Стенокардия е усещането за болка и дискомфорт в областта на гръдния кош и сърцето. Нарича се още гръдна жаба и ангина пекторис. Стенокардията не е болест сама по себе си, а състояние. Тя е симптом за друго заболяване. Причини, рискови фактори и превенция Стенокардията се дължи на недостатъчно снабдяване на сърдечния мускул (т.е. миокарда) с кислород. Най-често това става, когато до сърцето не достига достатъчно кръв заради запушени кръвоносни съдове. Основната болест, която води до ангина, е исхемична болест на сърцето. При нея плаки от холестерол и мъртви клетки запушват кръвоносните съдове. Налепите по стените на кръвоносните съдове се дължат на атеросклероза. Съществуват три основни вида стенокардия, за които лекарите ползват думата ангина: Стабилна ангина. Тя е най-често разпространения тип и е хронична. Стабилната ангина има ритъм и с времето човек се научава кога ще има пристъп на гръдна жаба, т.е. на стягаща болка в областта на гърдите. Тези пристъпи не са сърдечен пристъп. За сърдечен атака или пристъп говорим, когато достъпът на кръв до сърцето е перманентно блокиран (да речем от съсирек). Ако кръвообращението не се възстанови, и то бързо, засегнатата част от сърдечния мускул ще умре. Това се нарича инфаркт на миокарда. Нестабилна ангина. Представлява внезапен и неочакван пристъп на гръдна жаба. Пристъпите при нестабилната ангина са по-чести, по-дълготрайни и по-болезнени отколкото при стабилната. Нестабилната ангина твърде често е индикация за последващ сърдечен удар (инфаркт). Тя изисква да потърсим лекарска помощ. Вариантна ангина. При нея имаме внезапен спазъм (свиване) на сърдечна артерия, който за кратко блокира притока на кръв до сърцето. Този вид ангина най-често се дължи на атеросклероза и се предизвиква от рязко преустановяване на приема на алкохол, употреба на амфетамини и кокаин, рязко излагане на студено. Стенокардиите като цяло най-често се дължат на:  Тютюнопушене Наднормено тегло и затлъстяване; висок холестерол и метаболитен синдром Високо кръвно налягане Диабет или друга причина за увеличено количество на кръвната захар  Събития, които могат да предизвикат пристъп на гръдна жаба, са:  Преяждане Физическо претоварване Стрес Рязка смяна на температурата Тютюнопушене  Симптоми Основният симптом на ангината е болка и тежест в гръдния кош. Болката често се разпространява към рамото, корема, гърлото и дори гърба. Присъщи са усещането за притискане, тежест, стегнатост и парене. При стабилна ангина болката трае няколко минути. Възможно е усещане за замайване, задъхване, слабост, гадене, световъртеж и други подобни. Те се дължат на общото страдание на организма от недостатъчния приток на кръв, т.е. на кислород и хранителни вещества, до всички части на тялото. Задъха ли се сърцето, задъхва се цялото тяло. При диабетици заради увреждането на нервите вследствие на захарната болест, пристъпите протичат нетипично – с по-малко болка и са по-трудно забележими. При жените често ангината се дължи на понижено кръвообращение в малките кръвоносни съдове, а не в артериите. Затова симптомите при тях понякога са по-различни:  Пристъпите са по-тежки и по продължителни, но рядко предизвикани от прекомерна физическа активност. Могат да се дължат на стрес. Забелязват се хронично задъхване, безсъние, умора и липса на енергия  Поради горните причини стенокардията често не се открива навреме при диабетици и жени. Ето защо е изключително важно дори при едва забележими симптоми на стенокардия веднага да отидем да ни направят изследвания. Откриването на стенокардията навреме и последвалото лечение могат да забавят или дори избегнат получаването на сърдечен удар. Лечение Стенокардията е състояние и симптом на други заболявания. Лечението на атеросклерозата и коронарната болест на сърцето, контрола на теглото или диабета и т.н. ще облекчат или напълно ще ни избавят от гръдната жаба. Множество медикаменти и процедури помагат при ангина и лекуващият лекар вероятно ще ни предпише една шепа. Отказването на цигарите, ако пушим, ще има ясно изразен положителен ефект. Ще имаме огромна полза, ако намалим алкохола, сладкото и избягваме обилното хранене, тоест мазните и тежки храни. Увеличаването на физическата активност, разходките на чист въздух и спорта помагат на тялото да се справи с причините за стенокардиите. Преди да увеличим натоварването на тялото си, е задължително да се посъветваме с лекар. Прогноза и възможни усложнения Ако променим навреме начина си на живот и премахнем доколкото може причините за стенокардията, тя ще отшуми в немалка степен. Това ще ни позволи да живеем пълноценно. В противен случай рискуваме да получим сърдечен пристъп и инфаркт. Връзки:  Хранене и начин на живот при сърдечно-съдови проблеми Preventing angina by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Аспирационна пневмония,"Други имена: Синдром на Менделсон, aнаеробна пневмония, аспирационен пневмонит. Англ: Aspiration pneumonia, Mendelson's syndrome, Anaerobic pneumonia Какво е аспирационна пневмония Аспирационната пневмония е възпаление на белите дробове или дихателните пътища вследствие на попадане на храна, течност, слюнка или стомашно съдържание (при повръщане) в дихателните пътища. Заболяването се нарича още аспирационен пневмонит, анаеробна пневмония или синдром на Менделсон. Причини, рискови фактори и превенция Пневмонията е инфекция на белите дробове, която се причинява от бактерии. Пневмониите за разлика от вирусните инфекции се лекуват с антибиотици. Аспирационната пневмония се среща по-често при деца и възрастни хора, които по-лесно се задавят. Възможни причина за „вдишване” на храна или течност са:  Кома Анестезия, т.е. упойка Прием на големи количества алкохол Проблеми с преглъщането и/или гълтателния рефлекс, който не допуска навлизане на храна или течност в дихателните пътища Мозъчна травма или удар и т.н. Много напреднала възраст  В случай, че пневмонията се дължи на проблеми с преглъщането, лекарят вероятно ще препоръча мерки, които да намалят риска при хранене. Симптоми Типичните симптоми за всяка пневмония са:  Кашляне и храчки, които могат да бъдат гнойни, а понякога да съдържат и кръв Синкав цвят на кожата, дължащ се на недостига на кислород Болка в гърдите Хрипове Умора Повишена телесна температура, втрисане Изпотяване Лош дъх  Лечение Аспирационната пневмония, като всяка друга, се лекува най-често с антибиотици. На медикаментите им трябва време, за да подействат. Ето защо, ако имаме признаци за пневмония, веднага трябва да потърсим лекарска помощ. Аспирационните пневмонии са по-тежки от обикновените и често изискват постъпване в болница. При тежки случаи се налагат животоспасяващи действия. Прогноза и възможни усложнения Повечето хора изкарват пневмонията без сериозни усложнения и се възстановяват напълно. Относително рядко и предимно при много възрастни хора и такива със сериозно отслабена имунна защита е възможно да има увреждане на белия дроб. Рядко се наблюдават:  Събиране на гной в белия дроб (абсцес) Пренос на инфекцията до кръвта или друга част на тялото Шок, дължащ се на силно понижение на доставяния кислород в организма  Връзки:  Aspiration pneumoniaby MedlinePlus– EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Анемия,"Други имена: Малокръвие, безкръвие. Англ: Anemia Какво е анемия Анемия означава недостиг на червени кръвни клетки и/или хемоглобин в кръвта. Хемоглобинът е протеин (т.е. белтък), който се намира в еритроцитите (червените кръвни телца). Този протеин улавя и пренася кислорода от дробовете до всички части на тялото. Хемоглобинът придава червения цвят на кръвта. Причини, рискови фактори и превенция Анемията може да се дължи на няколко вида причини:  Недостиг на необходими вещества като витамин B12 или желязо Проблеми с производството на червени кръвни клетки или хемоглобин от организма Прекомерна загуба на червени кръвни клетки/хемоглобин  Най-честите причини за анемия са:  Бременност Загуба на кръв (например при интензивна менструация). Много често анемията се дължи на загуба на кръв от кървене в дебелото черво. В този случай кръвта е „скрита” в изпражненията, които имат по-тъмен цвят от нормалното. Кървенето от дебелото черво и последвалата от това анемия е симптом на рак на дебелото черво. Открит рано, този рак най-често е лечим. Проблеми с костния мозък, който произвежда червените кръвни клетки (генетични причини, рак на костния мозък) По-кратък от нормалното живот на еритроцитите Липса на хранителни вещества. Особено важни са желязото, фолиевата киселина (т.е. витамин B9) и витамин B12 Някои медикаменти Поредица заболявания на бъбреците, храносмилателния тракт, някои видове рак, различни автоимунни заболявания и др.  Разнообразието от причини означава, че има множество видове анемия. Симптоми Недостатъчния кислород в организма може да няма лесно забележими симптоми, ако анемията е в лека форма. Характерни начални признаци за анемия са:  Неестествено лесно уморяване при упражнения и физическа активност Да се чувстваме кисели и раздразнителни Усещане за отпадналост Проблеми с концентрацията и мисленето  Когато анемията се задълбочи, се наблюдава:  Бледност на лицето Посиняване на бялата част на очите (т.е. на склерата) Задъхване Чупливи нокти Замайване при изправяне Желание да се ядaт неща като лед или хартия, които не са храна (състоянието се нарича пика)  Лечение Лечението на анемията зависи от причината. Важно е да се направят задълбочени изследвания преди да се прецени, че причина за анемията е неправилно хранене и недостиг на желязо. Ако имаме анемия поради лошо хранене и недостиг на важни витамини и минерали, това се коригира лесно с правилна диета и хранителни добавки. Вегетарианците по-често страдат от желязо-дефицитна анемия. Ако анемията се дължи на определена болест, тя обикновено изчезва с излекуването на заболяването. Генетичните форми на анемия като таласемията не се лекуват, но могат да се контролират. Доста хора в България имат лека форма на такова заболяване – таласемия и вероятно не знаят за него. Приемът на желязо при таласемия е абсолютно противопоказно Ако сте бременна и имате случай на таласемия в семейството си, е изключително препоръчително да се направят генетични тестове (пренатален скрийнинг) на плода за т. нар. таласемия майор – една много тежка и мъчителна болест. При много силна анемия се налага кръвопреливане. Прогноза и възможни усложнения В повечето случаи човек се възстановява напълно от анемията, когато се премахне причината за нея. Анемията обикновено няма дълготрайни последици. Когато кислородът, достигащ до органите и тъканите, е наистина малко, те се увреждат. Най-заплашено е сърцето. Аритмиите и сърдечните атаки са най-често срещаните усложнения при анемията. Връзки:   Организация на Таласемиците в България   Anemia in details  by the U.S. National Library of Medicine – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Анална фисура,"Англ: Anal fissure Какво е анална фисура Аналната фисура (от англ. цепка) е рана на лигавицата на ануса. Анусът, откъдето изпражненията напускат тялото ни, е завършекът на правото черво. Причини, рискови фактори и превенция Основната причина за образуване на анална фисура е запекът. Твърдите изпражнения са способни да наранят лигавицата на ануса. Продължителна диария може да има същия ефект. Аналните фисури са по-често срещани при деца отколкото при възрастни. Понякога се появяват за кратко след раждане. Аналните фисури са често срещани при болест на Крон (автоимунно заболяване на червата) и при твърде възрастни хора, които имат проблеми с кръвоснабдяването в областта на ануса. Рядко причината е венерическо заболяване. Основният начин да се избегне проблемът е да се пазим от запек. Добрата хигиена също помага. Симптоми Симптомите на аналната фисура най-често се появяват изведнъж. Те са:  Болка в областта на ануса Слабо кървене (често се вижда по тоалетната хартия) Констипация (т.е. запек) Сърбеж и дразнене  Лечение В повечето случаи раничката зараства като всяка друга за 2-3 седмици. Състоянието се облекчава от топли бани. Анусът може да се третира с кремове и масла, които при нужда могат да имат и болкоуспокояващ ефект. Човек не трябва изобщо да се напъва, когато ходи до тоалетната. Препоръчва се да не се ползва тоалетна хартия, а мокри кърпички или измиване с хладка вода Диета, богата на фибри, плодове и зеленчуци, както и готвени и течни храни, ще помогне да избегнем твърдите изпражнения. Ако страдаме от хроничен запек, е разумно да попитаме лекаря си дали не е възможно да ползваме слабително (т.е. лаксатив) поне докато раничката не се излекува. Приемът на мазнини с храната (рибено или ленено масло, богати на омега-3 мастни киселини) може да помогне на изпражненията да излизат по-лесно. Пиенето на течности е важно за добрата работа на червата. Алкохолът предизвиква запек. Прогноза и възможни усложнения Проблем е, че мястото е доста замърсно (в изпражненията има безброй бактерии). Това може да доведе до хронично възпаление на раната и тя да не може да се излекува. В тези случаи се налага лекарска намеса и медикаментозно лечение. Много рядко е възможно да се стигне до хирургическа намеса. Ако наблюдаваме повтаряща се поява на анална фисура, трябва да се открие причината за това (примерно хроничен запек) и, ако е възможно, да се премахне. Връзки:  Констипация от BGMedic.com Constipation in Children by Patient.info – EN Constipation in Adults by Patient.info – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Амиотрофична латерална склероза,"Други имена: Болест на Лу Гериг, болест на Шарко, болест на моторните неврони. Англ: Amyotrophic lateral sclerosis, ALS, Lou Gehrig's disease Какво е амиотрофична латерална склероза Амиотрофичната латерална склероза (АЛС) е заболяване, при което нервните клетки в мозъка и гръбначния стълб, които управляват мускулите (моторните неврони), постепенно отслабват и умират. С времето човек губи способност да ползва мускулите си и настъпва парализа. Болестта на Лу Гериг почти винаги води до смърт, защото жизненонеобходими действия като дишането или преглъщането се извършват от мускули. АЛС засяга предимно възрастни хора. Едва 1 от 4 заболели живее повече от 5 години след поставянето на диагнозата. В случай на ранно диагностициране животът е много по-дълъг. Такъв е случаят на известния физик Стивън Хокинг, който през 1963 г. е 21-годишен, когато научава, че е болен от АЛС. Причини, рискови фактори и превенция Не е известно какво причинява АЛС. Смята се, че са по-заплашени хората, които имат случай на заболяването в рода си. Симптоми Ранните симптоми на болестта са мускулна слабост, треперене на мускулче, мускулни схващания. Обикновено симптомите се появяват на едно място, примерно в крак или ръка. Често АЛС повлиява говора. С напредването на болестта симптомите стават невъзможни за пренебрегване – трудност при говорене, дишане, преглъщане, изпускане на предмети, залитане. Рано или късно настъпва частична и после цялостна парализа. Лечение Амиотрофичната латерална склероза не се лекува. Съществува лекарство Рилузол, което е създадено специално за АЛС. То може да удължи живота на болния, но няма радикален ефект. По свое усмотрение лекар може да предпише медикаменти за облекчаване на състоянието, например такива, които отпускат мускулите. Прогноза и възможни усложнения Болестта на Лу Гериг е тежко заболяване и обикновено води до летален изход. Страданието както на болните, така и на близките им, е сърцераздирателно. Възможни усложнения при АЛС са:  Пневмония Загуба на тегло Задавяне с храна или течност Белодробна недостатъчност, т.е. неспособност да се диша  Грижата за човек с АЛС е предизвикателство за духа на човека. Вярата в Бог, срещите с психолог или участието в група за подкрепа могат да ни помогнат да се справим достойно с този тежък житейски епизод. Връзки:  АЛС от Институт по редки болести ALS Аssociation – EN ALS Ice Bucket Challenge – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Аменорея,"Други имена: Липса на менструация. Англ: Amenorrhea, Lack of menstruation Какво е аменорея Аменорея означава липса на менструация. Бива два вида:  Първична аменорея – когато момиче на 14 – 15 години все още няма менструация, но е преминала през полово съзряване (т.е. пубертет) Вторична аменорея – когато вече започнала, менструацията липсва за повече от три месеца  Липсата на менструация при бременни и кърмачки, както и менопаузата, не се отчитат като аменорея. Причини, рискови фактори и превенция Всеки месец като част от менструалния цикъл полово съзрелият женски организъм изхвърля лигавица от матката. Това се случва след смъртта на неоплодената яйцеклетка и е съпътствано от кървене. Този процес се нарича менструация или мензис (от лат. menses) и средно продължава около 5 дни. Липсата на менструация може да се дължи на множество причини. В случая на първична аменорея най-честите са:  Вродени проблеми с половата система като запушена шийка на матката или липса на матка Хормонален дисбаланс, дължащ се на проблеми с яйчниците и/или с жлезата в мозъка (хипофизата), които произвеждат хормоните, регулиращи менструацията Анорексия и/или сериозно недохранване Генетични заболявания Тумор  Нерядко причината за първичната аменорея не може да бъде определена. Вторичната аменорея обикновено се дължи на:  Наднормено тегло Прием на противозачатъчни Значителна и бърза загуба на тегло Физическо претоварване на организма чрез упражнения и/или спортна активност Някои лекарства за алергии, депресия, високо кръвно налягане и др. Химиотерапия Период на силен емоционален стрес и напрежение Хормонален дисбаланс Кисти в яйчниците или матката Тумор на хипофизата Ранна менопауза (преждевременно изчерпване на запасите на организма от яйцеклетки)  Симптоми Липсата на менструация е очевидна. Ако причината не е забременяване или менопауза, често се наблюдават и някои от следните симптоми:  Загуба на коса (алопеция) Главоболие Проблеми със зрението Сълзене от гърдите (галакторея) Прекомерно окосмяване по лицето и/или тялото (хирзутизъм) Акне Болка в областта на таза  Лечение Лечението на аменореята зависи от причината за нея. В повечето случаи, когато се премахнат причините за липсата на менструация, тя се подновява. Понякога първичната аменорея е нелечима. Промяната на начина на живот решава проблема, когато той се дължи на недохранване, физическо изтощение, стрес или наднормено тегло. Прогноза и възможни усложнения Аменореята може да доведе до невъзможност за забременяване и остеопороза. В много случаи липсата на менструация е радостно събитие и означава забременяване. Ако цикълът ни се забави повече от 90 дни, трябва да отидем на лекар. Връзки:   Know your menstrual cycle  by Mayo Clinic – EN Primary amenorrhea by MedlinePlus Medical Encyclopaedia - EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Мързеливо око,"Други имена: Амблиопия. Англ: Amblyopia, Lazy eye Какво е мързеливо око Мързеливо око или амблиопия е намалена способност за виждане при децата, която не се дължи на увреждане на очите. Амблиопията е най-често срещаната причина за зрителни проблеми при децата. Въпреки името си мързеливото око може да засегне и двете очи, макар и рядко. Причини, рискови фактори и превенция Очите изпращат информация до мозъка, която той обработва до образ. Когато информацията, получавана от едното око, е неточна или размита, нервните клетки, които я пренасят до мозъка, не се развиват нормално. Това увреждане на зрението наричаме амблиопия. Логично мързеливото око се среща предимно при малки деца. Най-често причината за състоянието е неспособност на двата очни мускула да се синхронизират. Това води до леко кривогледство, а състоянието е известно като страбизъм. Кривогледството често е наследено. Мързеливото око също може да се дължи на:  Детски катаракт (перде) Късогледство или далекогледство особено когато състоянието е по-силно при едното око (анизометропия) Астигматизъм, т.е. нарушен фокус на окото, дължащ се на изкривяване на роговицата  Симптоми Най-често мързеливото око се проявява чрез:  Съвсем леко кривогледство Трудност да се оцени дълбочината и/или широчината на гледката Намалено зрение с едното око Много рядко главоболие  Твърде често амблиопията не може да се забележи, докато проблемът не стане сериозен. Тъй като 2 или 3 от 100 деца страдат от мързеливо око, се препоръчва да направим очен преглед на детето си около третата година. Очните лекари се наричат офталмолози. Лечение Колкото по-рано започне лечението, толкова то е по-успешно. Леките случаи на мързеливо око се лекуват, като „се изключи” здравото око и така се натовари мързеливото. Това често се постига с пиратска превръзка (или очила) за няколко часа на ден или с капки атропин. Ако проблемът се дължи на късогледство или далекогледство, най-често слагането на очила или лещи ще излекува окото. Разработени са компютърни игри, които спомагат за отстраняването на мързеливото око. Търсенето в Google показва, че има изобилие от такива игри за всякакви устройства и вкусове. Засега няма одобрени „медицински игри” за амблиопия. В редки случаи (катаракт, мускулни увреждания) е необходима хирургическа намеса. Прогноза и възможни усложнения Ако мързеливото око се открие в ранна възраст (до 5-ата година) и се лекува, зрението се подобрява и често се оправя напълно. Ако лечението започне късно, подобрението е само частично. Възможно е перманентно увреждане на зрението особено ако амблиопията не се лекува. Връзки:  Обяснения с връзки и картинки Amblyopia in details by patient.info – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Болест на Алцхаймер,"Други имена: Деменция на Алцхаймер. Англ: Alzheimer disease Какво е болест на Алцхаймер Болестта на Алцхаймер е процес, при който мозъчните клетки бавно загиват. Резултатът е постепенно отслабване на паметта, а после и на други мисловни функции. Болестта на Алцхаймер е нелечимо заболяване. Болестта на Алцхаймер е най-разпространената форма на деменция. Деменция е термин, обозначаващ загуба или намаляване на способността на мозъка да мисли, да помни, да преценява и да се изразява (да използва думи). Болестта на Алцхаймер засяга по-често възрастни хора. Състоянието се среща приблизително при един от 9 души над 65 години. Жените страдат от този вид деменция по-често от мъжете. Причини, рискови фактори и превенция Не се знае какво причинява болестта на Алцхаймер. Механизмът, по който протича болестта, е само донякъде изучен. По-заплашени от развитие на болестта са жените и хората над 65 години. Други рискови фактори, дължащи се предимно на връзката между сърдечно-съдовите заболявания и деменцията, са:  Тютюнопушене Високо кръвно налягане Висок холестерол, затлъстяване, метаболитен синдром Липса на физическа активност, заседнал живот Зле контролиран диабет Недостатъчно плодове и зеленчуци в храната  Болестта на Алцхаймер се среща по-рядко при хора с висше образование, при работещи интелектуален труд, както и при тези, които непрестанно общуват. Хоби и занимания, които натоварват мозъка, като четене, участие в (компютърни) игри и свирене на музикален инструмент намаляват риска от деменция или я забавят. Симптоми Първият знак за появата на Алцхаймер е неуслужливата памет. Всички забравяме по нещо и това е нормално. При началните форми на деменция забравянето е по-често и повтарящо се. Характерно при Алцхаймер е да не помним, че сме питали и получили отговор. С времето загубата на памет става все по-осезаема. Забравят се цели разговори, уговорки, къде е мястото на предметите от бита и т.н. Паметта невинаги е способна да намира нужните думи, бъркат се дни и дори сезони. С напредването на болестта и загубата на все повече мозъчни клетки човек става неспособен да планира и извършва дейности, състоящи се от поредица действия, като например приготвянето на ястие. Все по-трудно е да се реагира адекватно на случващото се около нас и да се взимат разумни решения. Какви са характерните признаци на болестта на Алцхаймер в ранен стадий. Лечение Алцхаймерът, както понякога го наричат, е нелечим. Съществуващите медикаменти само забавят развитието на болестта и облекчават състоянието. За нещастие наличните лекарства за Алцхаймер не са много ефективни. Все пак разработките продължават, а болестта на Алцхаймер е една от най-изследваните. Преди да се съгласим да приемаме лекарства за Алцхаймер, е добре да се запознаем със страничните им ефекти и да попитаме лекарите как те ще повлияят другите ни здравословни проблеми. За съжаление понякога ползата от медикаментите за Алцхаймер е по-малка от вредата, която нанасят. Грижата за човек с Алцхаймер е изпитание за близките. Да разберем болестта и да потърсим съвет от хора с опит, е силно препоръчително. Можем да започнем от страницата на Гражданско сдружение „Алцхаймер-България“. Как да запазим максимално дълго качеството на живота при болест на Алцхаймер. Прогноза и възможни усложнения Болестта на Алцхаймер е прогресивно нервнодегенеративно състояние. С тези думи медицинската наука казва, че болестта постепенно унищожава мозъка. Средната продължителност на живота след диагностицирането е 8 години. Деменцията на Алцхаймер нерядко е съпътствана от:  Тревожност Разсеяност Депресия Отказване от общуване Резки промени в настроението Недоверие, раздразнителност и агресивност Промяна в навиците Делюзии, тоест твърда вяра в несъществуващи неща Липса на задръжки  Връзки:  Гражданско сдружение Алцхаймер-България  Alzheimer’s Association  - EN Caring for a person with dementia - EN Alzheimer’s science – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Алопеция,"Други имена: Косопад, оплешивяване, загуба на коса. Англ: Alopecia, Hair Loss, Baldness Какво е алопеция Алопеция е медицинският термин за загуба на коса. По-често се ползват думите косопад и оплешивяване. Причини, рискови фактори и превенция Косопадът може да се дължи на различни причини.  Андрогенна алопеция. Така се нарича нормалното намаляване на косата с възрастта. То се случва, когато торбичките в кожата (наречени фоликули), от които израстват космите, се свият и с времето преминат в „спящо” състояние. Счита се, че андрогенната алопеция се дължи на генетични причини и на понижение на някои хормони (андрогенни, т.е. мъжки хормони, основно тестостерон). Алопеция ареата. Това е медицинският термин за загуба на коса на петна. Счита се, че състоянието се дължи на атака на космените фоликули от имунната система (автоимунно заболяване). В случай, че този вид алопеция доведе до пълно оплешивяване, то се нарича алопеция тоталис. Ако автоимунната реакция доведе до загуба на всички косми по тялото, лекарите говорят за алопеция универсалис. Стрес Употреба на агресивни продукти за коса и прекомерното използване на сешоар Силно опъване на косата (например при кок) Някои кожни заболявания Медикаменти. Химиотерапията често води до косопад Болести на щитовидната жлеза Радиационна терапия Недохранване. То обикновено се дължи на неправилна диета, която изключва някои от основните хранителни вещества от храната  Симптоми Човекът средно има около 100 000 косъма на главата си. Всеки ден е нормално да падат 50-100 от тях. Така косата се обновява. Когато количеството косми, които губим всеки ден, е по-голямо, косата се разрежда. С времето това започва да се забелязва. Изтъняването на косата вследствие на свиването на космените фоликули често предшества косопада. Лечение Лечението на косопада зависи от причината за него. Най-често загубата на коса, дължаща се на епизод на висок стрес, недохранване, менопауза, бременност, радиотерапия или химиотерапия е временно явление и косата се възстановява сама. Състоянието, наречено алопеция ареата, често се проявява само временно и после косата се възстановява. То подлежи на лечение и в случай, че рязко губим коса само на определени места, трябва да се посъветваме с лекар. Андрогенният косопад е свързан с възрастта и е нормален за всички хора. Разумната грижа за косата ще отложи появата му с много години. Съществува одобрен от Американската агенция по храните и лекарствата медикамент (Minoxidil - EN), който активизира „спящите” космени фоликули при една от 4 или 5 жени (20-25%). Агресивното третиране на косата като боядисване, изрусяване, използване на топлина (сешоари, маши и т.н.) изтощава фоликулите. Това изтощение ускорява алопецията. Носенето на перука помага за преодоляването на психическото неудобство, свързано с оплешивяването. Прогноза и възможни усложнения Загубата на коса е козметичен и естетически проблем, който не заплашва здравето. Неприятните последици от алопецията във всичките ѝ форми са психически. Тя може да доведе до липса на самочувствие, нежелание за общуване и подобни. Добре е да помним, че важното е скрито за очите, то е в главата (и сърцето), а не върху нея. Връзки:  Male pattern baldness by MedlinePlus – EN Female pattern baldness by MedlinePlus – EN Alopecia areata by the U.S. National Library of Medicine – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Алкохолизъм,"Други имена: Алкохолна зависимост. Англ: Alcoholism, Alcohol dependence Какво е алкохолизъм Алкохолизмът е състояние, при което човек не може да контролира нуждата си да пие, въпреки че употребата на алкохол разрушава здравето, психиката, професионалния и социалния му живот. Критерият за алкохолна зависимост е всекидневната консумация на няколко питиета. Питие в този случай е една бира, чаша вино или 50 мл концентриран алкохол. Причини, рискови фактори и превенция Няма ясни причини, които да карат човек да консумира всекидневно алкохол. Рискът от развиване на алкохолна зависимост е по-висок при:  Деца на алкохолици Хора, подложени на стрес Ако сме започнали да пием млади Ниско самочувствие Проблеми с връзките и в личния живот Млади хора, подложени на натиск от средата си да пият  Симптоми Знаците, на които е важно да обърнем внимание, преди да е станало късно, включват:  Необходимост да се пие Неспособност да се ограничава консумацията Продължаваме да пием дори когато пиенето пречи и вреди на социалния, професионалния и семейния ни живот Пием с чувство на вина Пием сами и/или се крием от другите Когато сме пили, забравяме (изключваме) за поети ангажименти и други събития Създаваме си ритуали за пиене в определено време от деня и изпитваме раздразнение, ако не можем да ги спазим Губим апетит и ядем малко Не се интересуваме от външния си вид Треперят ни ръцете, ако не пием Губим интерес към хобита и занимания, които в миналото са ни носели радост  Превенцията на алкохолизма се състои в ограничаването на приема на алкохол. Препоръчва се жените да не пият повече от едно питие на ден, а мъжете най-много две. Важно е да не допускаме да пием всекидневно. Ако сте жена, старайте се да не пиете концентрат, защото женският организъм не преработва алкохола толкова добре, колкото мъжкият. Лечение Алкохолът убива клетките, той е клетъчна отрова. Затова спиртът се ползва за дезинфекция. Когато пием, ние тровим тялото си. Този токсичен ефект се натрупва и с времето уврежда всички органи и системи на организма. Лечението на алкохолната зависимост се свежда до въздържание и трезвеност.При много интензивна алкохолна абстиненция е възможно човек да изпадне в състояние на неадекватност, наречено делириум тременс. В този случай се налага лекарско наблюдение. Отказването от алкохола е много трудно. Алкохолната абстиненция може да предизвика депресия, раздразнителност, умора, сънуване на кошмари и/или безсъние, гадене, напрежение в мускулите, тревожност. Ето защо почти всички хора, признали своята зависимост от алкохола, имат нужда от силна и продължителна подкрепа. По свое усмотрение лекар може да предпише медикаменти, които облекчават абстиненцията, или такива, които правят поемането на алкохол твърде неприятно. Прогноза и възможни усложнения Алкохолът уврежда прогресивно човешкото тяло. Женският организъм е много по-заплашен от мъжкия. Доколко ще се възстановим след период на алкохолна зависимост, зависи от степента на уврежданията, които сме си нанесли. Неконтролираната алкохолна консумация предизвиква:  Сериозни увреждания на плода и новороденото Повишен риск за развитие на някои видове рак Импотентност и други форми на сексуална дисфункция Депресия Умиране на мозъчни клетки Деменция, загуба на памет, неспособност за трезва преценка Проблеми с черния дроб, водещи до цироза Увреждане на т. нар. периферни нерви, което води до загуба на чувствителност, болки и/или парализи по тялото. Периферната нервна система свързва мозъка с другите части на организма Лошо храносмилане, загуба на тегло, липса на витамин B1 Кървене в храносмилателния тракт Повишено кръвно налягане и сърдечни проблеми Загуба на костна маса Отслабена имунна система Безсъние Прояви на насилие Смърт  Връзки:  Анонимни алкохолици - България Alcohol and Sensible Drinking - EN Rethinking drinking – EN NHS Choices Alcohol - EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Алергия,"Англ: Allergy Какво е алергия Алергия се нарича прекалено бурна реакция на имунната система към нещо от околната среда, което не заплашва пряко организма. Алергиите са проява на свръхчувствителност на имунната система. Имунната система разпознава и се бори с болестите. Преносителите на болести като бактерии и вируси се наричат патогени. Реакцията на организма към патогените е нормална. Понякога имунната система реагира на полени, прах, химични елементи, медикаменти и какво ли още не, сякаш е изправена срещу патоген. Подобна реакция наричаме алергия. Конкретният причинител на алергия се нарича алерген. Практически почти всичко в околната среда може да бъде алерген. Всички хора са алергични към нещо. Най-често срещани са кожните алергии. Причини, рискови фактори и превенция Не е известно какво причинява алергиите. Рядко алергиите се предават по наследство, по-често от майката. Децата развиват алергии по-лесно от възрастните. Понякога продължителното и/или прекомерното излагане на някакъв дразнител води до алергия. Пример е предозирането с лекарство. Най-често срещаните алергии са срещу:  Прах (или към мъничките организми, наречени акари или акарини, хранещи се от къщната прах) Полени (цветен прашец), мъхове, лишеи, гъби и плесени Домашни животни Някаква храна (най-често ядки и морски деликатеси) Лекарства, козметика, перилни и почистващи препарати, Ухапвания от насекоми и паяци  Симптоми Какви ще се симптомите на алергията зависи от това къде алергенът контактува с тялото. Ако сме алергични към допира на някой храст, симптомите ще бъдат по кожата, например обрив (уртикария), сърбеж и парене. В случай на алергия към нещо във въздуха симптомите са основно в носа (т.е. сенна хрема) или в белия дроб (астма). Хранителните алергии предизвикват гадене, повръщане, диария и т.н. Изключително интензивната алергична реакция е рядко животозаплашващо състояние. Медицинското му име е анафилаксия. Лечението изисква незабавна лекарска намеса, а първата мярка е инжектирането на хормона епинефрин (т.е. адреналин). Хората с тежки алергии обикновено носят със себе си специални инжекционни устройства с адреналин. Анафилаксията има следните симптоми:  Загуба на съзнание Изключително затруднено плитко дишане Рязко и значително спадане на кръвното налягане Слаб пулс Гадене и повръщане Замайване  Лечение Причината за възникване на алергии е неизвестна. Затова алергиите не се лекуват. Какво можем да сторим, за да облекчим състоянието и да намалим риска:  Да разберем от какво сме алергични и да избягваме алергена Да отидем на лекар, който по своя преценка може да предпише медикаменти, които облекчават симптомите. Най-разпространени са медикаментите, съдържащи антихистамини или кортикостероиди Да развием добри хигиенни навици, така че да не позволяваме на алергените да се събират по кожата, косата и дрехите ни. Хората, алергични към къщна прах (акари), трябва често да перат спалното си бельо и да използват прахосмукачка с HEPA (хепа) филтър Да поддържаме ниска влажност в помещенията, които обитаваме, при алергия към нещо във въздуха (полени, спори, прах и т.н.)  Прогноза и възможни усложнения Повечето алергии са неприятни, но безопасни. Често с възрастта алергиите, появили се при децата, изчезват. Възможните усложнения включват:  Алергичен шок, т.е. анафилаксия Неприятни странични ефекти от лекарство срещу алергия  Връзки:   Allergy  - General Overview by Patient.co.uk – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Сенна хрема,"Други имена: Алергичен ринит, сезонна хрема. Англ: Allergic rhinitis, Hay fever, Seasonal allergic rhinitis Какво е сенна хрема Сенната хрема e алергична реакция към полени (цветен прашец). Сенната хрема е вид алергичен ринит или алергична хрема. Причини, рискови фактори и превенция Алергичната хрема се дължи на прекомерна имунната реакция към нещо потенциално безвредно като прах, полени или спори. Въпреки разпространеното название сенна хрема повечето хора не са алергични към сено (трева), а към нещо друго като прах или спори. Повишената чувствителност към нещо от околната среда понякога се предава от родители на деца като по-често идва от страна на майката. Предпазването от сенна хрема е практически невъзможно. Стоенето в закрити помещения с климатик премахва достъпа на полени до нас, но надали това е приложимо решение. Симптоми Алергичният ринит прилича на настинка, но не е предизвикан от вирус. Симптомите му са:  Кихане Сърбеж в носа, гърлото, очите, кожата Насълзени очи Хрема Понижено обоняние и оттам нарушен вкус  По-рядко е възможно:  Главоболие Запушване на носа Болки в гърлото Тъмни кръгове или торбички под очите  Понякога алергичният ринит може да е съпътстван от алергичен конюнктивит, т.е. възпаление на лигавицата на окото. Лечение Алергичната хрема не може да се премахне. По тази причина лечението се свежда до избягването на причинителите на алергията (те се наричат алергени) и до облекчаване на симптомите.  Алергените водят до имунна реакция на организма. Тази реакция на защита предизвиква симптомите. Ето защо лечението на сенната хрема изисква да се потисне имунната реакция. Това е нож с две остриета и трябва да се извършва внимателно и под лекарско наблюдение, защото имунната система ни защитава от вирусите и бактериите в околната среда. Съществуват множество различни медикаменти, които в една или друга степен помагат при алергичен ринит. Лекар може да предпише такива по своя преценка. Не го правете сами. Ако имаме поленова алергия, е разумно да не излизаме рано сутрин, когато във въздуха има най-много цветен прашец. Носенето на маска помага, както и стоенето на закрито. Изпраните дрехи не трябва да се простират навън, за да се избегне полепването по тях на алергени. Промиването на носната кухина и синусите облекчава състоянието. Косата трябва да се подържа чиста, защото алергените от въздуха лесно полепват по нея. Вижте тези изпълними съвети как да ограничим контакта си с полени. Прогноза и възможни усложнения Алергичният ринит е неприятно, но като цяло безопасно състояние. Често с възрастта симптомите стават по-слаби или напълно отшумяват. Малките деца често страдат най-силно. Възможно е по време на сезона на хремата да спим по-лошо и ако имаме астма, тя да се влоши. Понякога се появява синузит, т.е. възпаление на синусите. В много редки случаи алергичната реакция става много силна и излиза извън контрол. Тогава е необходима лекарска намеса. Връзки:  NHS Choices: Living with hay fever – EN Алергичен конюктивит by MedlinePlus– EN Промиване на носа – Mayo Clinic видео, EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Акушерска холестаза,"Други имена: Интрахепатална холестаза на бременността. Англ: Intrahepatic cholestasis of pregnancy, obstetric cholectasis Какво е холестаза на бременността Акушерската холестаза е състояние, което се развива към края на бременността и води до силен сърбеж първо по ръцете и краката, а понякога и по други части на тялото. Състоянието не е опасно за майката, но е доста опасно за плода. Холестаза е термин, който обозначава проблем с преминаването на жлъчната течност по пътя ѝ от черния дроб към червата. Жлъчката е течност, която се произвежда в черния дроб, събира се в жлъчния мехур и оттам изтича в червата. Тя е необходима за разграждането на мазнините в храната. Причини, рискови фактори и превенция Неизвестно е какво причинява акушерската холестаза. Възможно е хормоналните промени при бременните да имат роля. Терминът „интрахепатална” обозначава, че причината за холестазата е в черния дроб, а не извън него. Проблем с придвижването на жлъчката освен на бременност може да се дължи на множество други причини като:  Запушване на жлъчните пътища примерно от камъни, кисти, тумор и др. Възпаление на жлъчните пътища и мехур (холангит и холецистит) Някои медикаменти Увреждане на черния дроб, цироза Панкреатит, т.е. възпаление на панкреаса Вирусен хепатит  Акушерската холестаза се среща малко по-често при двойна бременност, т.е. когато в утробата растат две бебета. Възможно е да съществува генетично предразположение към състоянието, затова ако сте имали случай в семейството на холестаза по време на бременност, е задължително да го съобщите на лекаря си. Симптоми Натрупването на жлъчна течност в черния дроб евентуално ѝ позволява да премине в кръвта. Оттам тя се натрупва в тъканите и води до силен сърбеж. Другите възможни симптоми на акушерската холестаза са:  Пожълтяване на кожата (жълтеница) Гадене Загуба на апетит  Ако причината за холестазата не е самата бременност, е възможно и:  Потъмняване на урината Изпражнения с цвят на глина Болка в горната част на коремната кухина  Лечение Лечението на акушерската холестаза цели да намали сърбежа и количеството на жлъчката в тялото. Второто се постига с медикаменти. За облекчаване на сърбежа се препоръчва киснене на засегнатите части на тялото в топла вода. Опитайте да сложите за кратко лед на място, което силно сърби. Понякога охлаждането помага. Медикаментите и кремовете с кортикостероиди нямат ефект за намаляване на сърбежа при холестаза. Антихистамините също рядко работят. И двата вида терапия са опасни за плода и не бива да се прилагат по време на бременност освен по изрично лекарско предписание. Когато холестазата не се дължи на бременност, тя се лекува според причината за нея. В този случай състоянието е симптом на друго заболяване. Прогноза и възможни усложнения Акушерската холестаза като цяло не е проблем за майката, макар че липсата на жлъчка в червата може да доведе до временна неспособност да се абсорбират мастноразтворимите витамини. За нещастие състоянието заплашва плода. Акушерската холестаза се свързва с преждевременно раждане. Възможно е отравяне на плода с т.нар. мекониум. Мекониум се наричат „изпражненията”, които бебето отделя през първите дни след раждането. При акушерска холестаза обаче бебето може да отдели мекониум още в утробата към края на бременността. Мекониумът може да премине в околоплодната течност и детето да го „вдиша” в дните преди или по време на самото раждане. Отравянето с мекониум води до сериозни и опасни последици след раждането, свързани с дишането. Лекарите наричат състоянието „неонатална аспирация на мекониум”. В случай на акушерска холестаза лекарите ще следят чистотата на околоплодните води и състоянието на плода. При заплаха те вероятно ще предизвикат преждевременно раждане. Връзки:  Intrahepatic cholestasis of pregnancy by patient.info – EN Meconium aspiration syndrome by MedlinePlus– EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Слънчева кератоза,"Други имена: Актинична кератоза Англ: Actinic keratosis, Solar keratosis Какво е актинична кератоза Слънчевата кератоза е малко грубо и твърдо люспесто образувание върху участък от кожата, който дълго е бил изложен на слънчева светлина. Причини, рискови фактори и превенция Актиничните кератози се причиняват от слънцето. Те са предракови образувания, които се дължат на увреждане на кожните клетки от ултравиолетовата слънчева светлина. Рискът от развитие на рак е относително нисък. Актиничната кератоза е характерна и често срещана при хора, които прекарват много време на открито. Обикновено се появява в по-късните етапи на живота. Хората със светъл тен са по-податливи на този тип слънчево увреждане. Предпазването от слънцето намалява риска от образуване на актинични кератози. Препоръчва се:  Носенето на шапка и дрехи с дълги ръкави и крачоли Използването на продукти със слънцезащитни свойства, особено на места, където слънчевата радиация е по-силна. Такива са планината и морето Стоенето на закрито по обяд, когато ултравиолетовото лъчение е най-силно Добре е да се избягват изкуствени източници на ултравиолетова радиация (напр. солариуми), каквито се ползват за получаване на тен  Симптоми Ясно различимо твърдо люспесто образувание по видимите части на тялото, които обикновено са изложени на слънце. Най-често актиничните кератози се образуват по главата, ръцете и врата. Цветът на слънчевите кератози може да бъде сив, лилав, червен, жълтеникав или да съвпада с цвета на кожата ни. В началото кератозите се откриват по-лесно при пипане, отколкото при оглед. Новообразуващите се кератози не са груби и твърди на пипане, а са по-скоро грапави. Лечение Ако лекарите преценят, че има заплаха от рак, те ще унищожат кератозата. Това най-често се случва чрез замразяване, изгаряне или хирургическо отстраняване. Прогноза и възможни усложнения Рядко слънчевите кератози се превръщат в един от видовете рак на кожата (болест на Боуен или плоскоклетъчен карцином, squamous cell skin cancer). Ако е открит рано, този вид рак често е лечим. Връзки:  Actinic keratosis by the American Academy of Dermatology – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Акне,"Други имена: Акне вулгарис, пъпки, младежки пъпки. Англ: Acne, Acne vulgaris, Cystic acne, Pimples, Zits Какво е акне Акнето представлява кожни пъпки с бял или черен връх. Причини, рискови фактори и превенция В кожата ни има пори, които са отворите на малки торбички, наречени фоликули. От тях израстват космите. Във всяка торбичка има мастна жлеза. Отделяното от нея масло (т.е мазнина) помага на кожата да остава мека и чисти фоликулите от мъртвите клетки. Когато отделяната естествена мазнина е повече, порите се запушват. Във фоликулите се натрупват мазнини, бактерии, прах и клетки. Това натрупване е известно с името комедон. Мястото се подува и се образува пъпка. Пъпките често завършват с бял или черен връх. Когато се пробият, те се зачервяват и възпаляват. Пъпките са често срещани при тинейджъри и при хора с мазна кожа. Основният начин да се предпазим е постоянна и внимателна грижа за кожата. Понякога акнето се дължи на или се засилва при хормонален дисбаланс. В този случай пъпките са симптом на хормонален проблем. Най-често това се случва през пубертета, по време на менструален цикъл и при бременност. Има основания да се смята, че диета, богата на рафинирана захар (сладко), увеличава риска от акне. Алкохолната консумация намалява водата в кожата (дехидратира я) и също води до появата на пъпки. Симптоми За нещастие пъпките са очевидни. Лечение Съветите как да се избавим от акнето са безброй и са твърде разнообразни. Доказан ефект имат:  Измиването на лицето с хладка вода сутрин и вечер и след изпотяване Оставянето на пъпките да изчезнат сами. Изстискването разранява кожата и предизвиква възпаление Поддържането на чиста кожа. Избягвайте да пипате кожата си с мръсни ръце, да докосвате животни или мръсни предмети Честото миене на косата, ако е мазна. Косата не трябва да допира лицето Избягвайте слънцето Ако е възможно, не носете шапки, ленти за коса и други докосващи кожата на лицето модни и не толкова модни аксесоари Използвайте козметика за акне  Дерматолозите (кожните лекари) считат, че практически всяко акне е лечимо. Ако медицинската козметика не помогне, лекар може да предпише лекарства за акне. Прогноза и възможни усложнения Обикновено акнето намалява и изчезва с възрастта. Проблемът е основно козметичен и неприятните последици са свързани най-вече със самочувствието. Рядко запушването е дълбоко под кожата и причинява твърди болезнени кисти. Този вид акне носи името кистично акне. Връзки:  Acne by patient.info – EN Acne by the American Academy of Dermatology – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Аденомиоза,"Други имена: Ендометриоза интерна (остаряло). Англ: Adenomyosis, Endometriosis interna Какво е аденомиоза Аденомиозата е израстване на ендометриална тъкан в мускулните стени на матката. Ендометриум e името на лигавицата, която покрива вътрешността на матката. Аденомиозата води до изтъняване на матката. Аденомиозата е различно състояние от ендометриозата. При ендометриозата ендометриална тъкан израства от външната страна на матката. Двете състояния понякога се срещат заедно. Причини, рискови фактори и превенция Неизвестно е какво причинява аденомиозата. Състоянието обикновено изчезва след менопаузата. По-често се наблюдава при жени на възраст над 30 години, които са раждали и/или са преживели операция на матката. Симптоми Повечето жени имат аденомиоза в годините преди менопаузата. Въпреки това състоянието рядко се открива, защото обикновено не създава проблеми и няма симптоми. В редки случаи аденомиозата причинява:  Силно и неестествено продължително кървене по време на менструацията Болезнена менструация като болката се усилва с времето Болка по време на полов акт  Лечение В повечето случаи лечение не се налага, а проблемът изчезва от само себе си след менопаузата. При тежки симптоми лекар може да назначи операция за премахване на матката (хистеректомия). Възможно е да се предпишат лекарства и процедури за намаляване на кървенето и болката по време на менструация. Прогноза и възможни усложнения Аденомиозата е общо взето безопасно състояние, което рядко изисква лечение и изчезва от само себе си с възрастта. В много редки случаи се наблюдава израстване на ендометриална тъкан вътре в матката. Подобно образувание се нарича аденомиома. Лекарите ще вземат решение как да подходят към него в зависимост от природата на изграждащите го клетки и тъкани. Връзки:  Adenomyosis by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Болест на Хашимото,"Други имена: Автоимунен тиреоидит на Хашимото, хроничен лимфоцитен тиреоидит. Англ: Hashimoto's thyroiditis, Chronic lymphocytic thyroiditis, Hashimoto’s disease Какво е болест на Хашимото Болестта на Хашимото е състояние, при което имунната система погрешно атакува и бавно унищожава щитовидната жлеза. Увреждането е необратимо. Щитовидната жлеза се намира в долната част на шията под адамовата ябълка. Тя произвежда хормони, които имат важна роля за метаболизма, жизнените функции и растежа на човешкото тяло. Причини, рискови фактори и превенция Не е известно какво причинява болестта на Хашимото. Заболяването протича като хронично възпаление на щитовидната жлеза, откъдето идва и името „тиреоидит”. Автоимунният тиреоидит на Хашимото е доста разпространен, като засяга предимно жени между 30 и 50 години. Симптоми Болестта на Хашимото се развива бавно. Щитовидната жлеза е възпалена, но това много рядко се забелязва. С времето жлезата започва да произвежда по-малко хормони. Това се нарича хипотиреоидизъм. Хипотиреоидизмът води до забавен метаболизъм. Болестта на Хашимото може да се прояви с някои от следните симптоми:  Гуша, т.е. възпаление и подуване на щитовидната жлеза Запек Суха и бледа кожа Умора и отпадналост Болезнена и твърде обилна менструация (т.е. менорагия) Болки и скованост в мускулите или ставите Засилена чувствителност, непоносимост към студ Наддаване на тегло Забавяне на сърдечния ритъм и развитие на сърдечна недостатъчност Пресипване, дрезгавост на гласа Косопад Депресия  Симптомите се дължат на недостига на хормони, т.е. на хипотиреоидизма, и най-често се появяват в по-късния стадий на болестта. Ако лекарите имат съмнения за автоимунен тиреоидит, те ще измерят някои от хормоните на щитовидната жлеза (известни като Т3, Т4 и калцитонин) и хормона, който стимулира самата жлеза (известен като TSH). Съществува и тест, който открива антителата, произведени от имунната система, които са отговорни за разрушаването на щитовидната жлеза. Лечение За съжаление болестта на Хашимото не се лекува. За радост съществуват изкуствени хормони, които се приемат като хапчета и компенсират намалената функция на щитовидната жлеза. Често хормоналната терапия се съпътства от прием на елемента селен. Селенът е необходим по принцип за усвояването на щитовидните хормони, а е доста рядко срещан елемент в храната. Едно химично съединение е винаги еднакво със самото себе си. Изкуствените хормони не се различават по нищо от тези, които произвежда организма. Това означава, че са съставени от същите атоми, подредени по еднакъв начин. Усвояването им обаче е друг въпрос. Ето защо някои храни и лекарства могат да пречат на хормоналната терапия. Попитайте лекуващия си лекар за това. На организма ще му трябва малко време да се адаптира към хормона, който досега му е липсвал. Дозата ще има нужда от нагаждане според нивото на хормоните TSH и FT4 (тироксин). Може би сте любопитни защо при болест на Хашимото се пие хормона Т4 (т.е. levothyroxine), а не Т3, при положение че щитовидната жлеза произвежда и двата хормона, Причината е, че нормалното съотношение е между тях е 20:1 (Т4:Т3). В организма Т3 се синтезира от Т4 под въздействие на съдържащи селен ензими. Разликата между Т4 и Т3 е един атом йод, но Т3 е много по-активен от Т4 и затова ефектът му се контролира по-трудно. С други думи предозирането с Т3 е относително лесно. Избягвайте да пиете алкохол. Болестта на Хашимото води до лека форма на депресия. Алкохолът е доста силен депресант. Комбинацията от двете е силно непрепоръчителна. Прогноза и възможни усложнения Автоимунният тиреоидит не повлиява твърде драстично здравето и стила на живот, след като се открие и лекува. Ако не се лекува, недостигът на хормони (хипотиреоидизмът) води до изброените по-горе симптоми, а също и до висок холестерол, сърдечно-съдови заболявания и мисловни (умствени) проблеми и дори до кома (вж. микседем). Болестта на Хашимото понякога възниква по време на бременността. Хипотиреоидизмът е опасен както за майката, така и за плода. Ето защо трябва да се контролира внимателно. Връзки:  Thyroid gland by US National Library of Medicine– EN Levothyroxine (by mouth) – EN Pregnancy and Thyroid Disease – EN Хипертиреоидизъм от BGMedic.com Хипотиреоидизъм от BGMedic.com   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Възпаление на сливиците,"Други имена: Тонзилит, ангина. Англ: Tonsillitis Какво е възпаление на сливиците Сливиците са малки израстъци в задната част на гърлото, които са част от имунната система. Те спират вредните организми да навлизат в тялото през устата. Сливиците се възпаляват най-често вследствие на вирусна или бактериална инфекция. В този смисъл тяхното възпаление е симптом, а не отделно заболяване. Състоянието се нарича от лекарите тонзилит. То е известно още като ангина. Причини, рискови фактори и превенция Тонзилитът се среща по-често при деца, отколкото при възрастни, защото сливиците не са толкова податливи на инфекции след пубертета. Сливиците са първата защитна линия на организма срещу болестотворните организми, които непрестанно навлизат в устата от околната среда с дишането и храненето. На повърхността на сливиците има специални клетки, които улавят вредните микроорганизми като вируси и бактерии. Сливиците се възпаляват, когато в устната кухина има твърде много вируси или бактерии. Това се нарича инфекция. Възпалението е реакция на имунната система срещу инфекцията. При интензивно бактериално възпаление понякога се отделя гной (гнойна ангина). Вирусните и бактериалните инфекции в повечето случаи са заразни. Често срещани и лесно преносими заболявания като грип, настинка или стрептококова инфекция на гърлото (тази бактерия причинява стрептококовия фарингит и евентуално скарлатината) могат да са причина за тонзилит. Симптоми Възпалението на сливиците може да доведе до:  Болка и дразнене в гърлото Трудности при преглъщане Повишена телесна температура Дрезгавост на гласа Лош дъх Увеличени лимфни възли по врата Главоболие Схванат, вдървен врат Болка в корема (при по-малки деца)  Възпалените сливици най-често са зачервени и изглеждат някак подпухнали. Ако по тях има жълто-бели петна, това е индикация за отделяне на гной, което на свой ред подсказва, че инфекцията вероятно е бактериална. Лечение В повечето случаи възпалението на сливиците се дължи на вирусна инфекция като грип или настинка. Лекарят ни, ако се налага, ще предпише медикаменти за контрол на температурата и болката в гърлото. Какво помага при възпалено гърло:  Почивка на топло Прием на течности Гаргара с топла подсолена вода Хранене с меки или течни храни Овлажняване на въздуха в помещението Даването на топли напитки (напр. билков чай с мед) или смученето на ледени сокове и сладолед облекчават болката и дразненето в гърлото Деца над 4-годишна възраст могат да смучат бонбони за гърло. Не давайте от тях по-често, отколкото пише на листовката, нито повече от указаното количество на ден Цигареният дим и изобщо всякакъв пушек дразнят гърлото  В случаите, когато възпалението на сливиците се дължи на бактериална инфекция, лекарят вероятно ще предпише антибиотик. Винаги изпивайте цялата доза и не прекратявайте самоволно лечението по-рано, защото в този случай инфекцията може да се разпространи из тялото и да засегне органи като сърцето и белия дроб или бъбреците. Ако инфекциите на сливиците са много чести или сливиците по някаква причина пречат на дишането или храненето, се налага те да се премахнат хирургически. Това е крайна мярка, която практически намалява способността на организма да се бори с болестотворните организми. Процедурата се нарича тонзилектомия и като всяка операция крие някакъв риск. Прогноза и възможни усложнения Повечето случаи на възпалението на сливиците преминава бързо и без специфично лечение, защото се дължи на относително леки вирусни инфекции. В редки случаи инфекцията може да се разпространи и да доведе например до:  Среден отит (инфекция на средното ухо) Синузит Възпаление на дихателните пътища (бронхит, пневмония)  Възможно усложнение при бактериална инфекция е образуването на торбичка, пълна с гной (абсцес) зад сливиците. В този случай лекарите ще говорят за перитонзиларен абсцес или куинси и ще бъдем приети в болница, тъй като състоянието е опасно и недотам лесно излечимо. Ако възпалението на сливиците се е дължало на стрептококова инфекция и антибиотичното лечение не е завършено, възможно е да се развият:  Ревматична болест (ревматизъм). Ревматичната болест е опасно възпаление, която може да засегне сърцето, ставите, нервната система и т.н. Изисква незабавна медицинска намеса Възпаление на бъбреците (следстрептококов глумерулонефрит)  Връзки:  Tonsillitis by NHS Choices – EN Препоръки за тонзилектомия в детска възраст от Списание МД Tonsillectomy by the U.S. National Library of Medicine – EN Quinsy by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Цироза,"Други имена: Чернодробна цироза. Англ: Cirrhosis, liver cirrhosis Какво е цироза Цирозата е необратимо увреждане на черния дроб. Тя е последен стадий на някакво чернодробно заболяване. Черният дроб пречиства кръвта, преработва вредните вещества в организма и произвежда жизнено необходими вещества. Цирозата силно намалява способността на черния дроб да си върши работата. Причини, рискови фактори и превенция Всеки път, когато черният ни дроб е наранен, той се регенерира. При това се образува ненужна тъкан като при белезите. Това се нарича фиброза. Цирозата се дължи на образуването и натрупването на такава фиброзна тъкан в черния дроб. С времето органът се изпълва с неработещи участъци и работоспособността му намалява. Цирозата е резултат от постоянно увреждане на черния дроб. Най-честите причини за това са:  Вирусен хепатит: Хепатит А, Хепатит B + D, Хепатит C и Хепатит Е Прием на отровни гъби, токсини, някои медикаменти Постоянна употреба на алкохол (т. нар. алкохолна болест на черния дроб)  По-рядко цирозата може да се дължи на:  Генетични заболявания като кистична фиброза или болест на Уилсън Проблеми с жлъчката и жлъчните пътища Натрупване на мазнини в черния дроб (нарича се мастна дегенерация на ЧД или стеатоза)  При около 20% от случаите на цироза причината за нея не може да бъде открита. В този случай лекарите говорят за криптогенна цироза. Симптоми За съжаление симптомите на цирозата се проявят едва при относително напреднала фаза на увреждане на черния дроб. Те най-често са:  Умора и отпадналост Загуба на апетит и тегло Лесно образуване на синини Нетипично силно кръвотечение Поява на видими по кожата малки червени паякообразни участъци, съставени от кръвоносни съдове Пожълтяване на кожата (жълтеница) Поява на сърбежи Отичане на краката При мъжете цирозата може да предизвика импотентност, свиване на тестисите и подуване на гърдите Събиране на течност в коремната кухина (т.е. асцит)  Лечение Тъй като цирозата е необратимо увреждане, тя не се лекува. Целта на терапията е да спре развитието на цирозата и да овладее последиците от нея. Какво помага:  Да не пием алкохол Разумна диета, бедна на сол и, ако е необходимо, на мазнини Отслабване, ако сме с наднормено тегло  Лекуващият лекар може да предпише по своя преценка медикаменти за изхвърляне на вода от организма (диуретици) и за подобряване на съсирващата функция на кръвта. Възможно е да се наложи източване на течност от коремната кухина както и някои други специфични хирургически намеси. При много напреднал стадий на цироза единственото лечение е трансплантация на черен дроб. Прогноза и възможни усложнения Черният дроб е жизнено необходим орган. Поради тази причина цирозата е много тежко състояние със сериозни последици. И все пак в случаите, когато можем да спрем развитието на цирозата, като отстраним причините, увреждащи черния дроб, е възможно да запазим и продължим живота си дори с намалена работоспособност на органа. Цирозата може да доведе например до:  Вътрешни кръвоизливи Бъбречна недостатъчност Сериозно увреждане на мозъка, дължащо се до натрупване на отровни вещества в кръвта, което може да доведе дори до кома (т. нар. чернодробната енцефалопатия) Разширени вени при стомаха, червата и хранопровода Повишен риск от рак на черния дроб Събиране на течност в коремната кухина и отичане на краката. И двете се дължат на повишеното налягане в кръвоносния съд, който доставя кръвта до черния дроб. Лекарите наричат този проблем портална хипертония Смърт  Връзки:  Изобилие от информация от сдружение ХепАктив Диета при чернодробно заболяване (BGMedic.com). Alcoholic liver disease by MedlinePlus– EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Цервицит,"Други имена: Възпаление на шийката на матката, цервиксит. Англ: Cervicitis, cervical inflammation Какво е цервицит Цервицит означава възпаление на шийката на матката (цервикса). Състоянието се среща много често. Причини, рискови фактори и превенция Шийката на матката е мястото, където утробата се свързва с вагиналния канал. Възпалението на цервикса не е заболяване само по себе си, а е симптом на заболяване. Най-честата причина за цервицит е инфекция с полово предавани болести:  Хламидия (т.е. бактериална инфекция с Chlamydia trachomatis) Трихомониаза (т.е. паразитна инфекция с Trichomonas vaginalis) Генитален херпес (т.е. инфекция с херпес симплекс вирус) Инфекция с човешки папиломен вирус (вж. кондилом) Гонорея (трипер)  Цервицитът може още да се дължи на алергия към латекс (презервативи), лубриканти, сапуни и интимни шампоани, спермицидни кремове, диафрагми против забременяване и всяко друго нещо, което може да бъде в контакт с шийката на матката. В редки случаи е възможно бактерии, които нормално живеят във влагалището и не създават проблеми, да се размножат твърде много и да доведат до възпаление (бактериална вагиноза). В повечето случаи цервицитът се дължи на небезопасен секс, честа смяна на партньорите или сексуални контакти с хора, които водят рискован полов живот. Използването на презервативи е изключително прост, евтин и ефективен начин да се предпазим от полово предавани болести. Симптоми Често възпалението на шийката матката няма симптоми и бива откривано при гинекологичен преглед. Това е особено вярно, когато възпалението се дължи на хламидия, защото инфекцията с хламиди при жените твърде често няма симптоми. Възможните признаци на цервицит са:  Сиво, бяло, жълтеникаво или зеленикаво течение, което често има неприятна миризма Неприятно усещане при уриниране Болка по време на полов акт Кървене особено след секс  Лечение Лечението на цервицита зависи от причината за него. Бактериалните инфекции като хламидия и гонорея се лекуват с антибиотици. При жени след менопауза понякога се прилага хормонна терапия. Ако причината за възпалението на шийката на матката е алергия, трябва да се премахне дразнителя. Ако причината за цервицита е инфекция, партньорът ни най-вероятно също се нуждае от лечение. Възможно е лекарят да препоръча известно време да се въздържаме от полов живот. Когато никакво лечение не помага, може да се наложи хирургическа намеса. За унищожаването на бактериите, които причиняват инфекцията, може да се ползва лазерно изгаряне, замразяване (криотерапия) или електрически ток. Прогноза и възможни усложнения Обикновено възпалението на шийката на матката се лекува успешно и няма дълготрайни последици. В редки случаи инфекцията може да навлезе в матката и ако не се лекува, да доведе до безплодие. Връзки:  Правила за безопасен секс от BGMedic.com Cervicitis by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Феморална херния,"Други имена: Бедрена херния. Англ: Femoral hernia Какво е феморална херния Органите в коремната кухина се задържат в нея от опорна тъкан, наречена коремна стена. Тя се състои от кожа, подкожна тъкан, коремните мускули и перитониума, с който са завити коремните органи. Когато коремната стена отслабне или се разкъса, се образува издутина под кожата. Това се нарича херния или още изсипване. В тази раздута част на коремната стена може да попадне част от черво, което да не може да се върне обратно в коремната кухина. Бедрената (феморалната херния) се образува в горната част на бедрото при свивката точно до слабините. Този вид херния засяга по-често жените. Причини, рискови фактори и превенция В повечето случаи не може да се разбере какво е предизвикало образуването на хернията. Рискът от изсипване е по-голям при:  Хроничен запек Вдигане на тежко Наднормено тегло Честа (хронична) кашлица  Симптоми Хернията води до образуване на подутина под кожата, която при притискане може да изчезне и после да се появи отново. Възможно е хернията да води до дискомфорт при вдигане на тежко, ставане и при разтягане. В много случаи бедрената херния не проявява симптоми. Нерядко хернията се проявява рязко с болка горната част на свивката на бедрото, гадене и повръщане, съчетани с болка в корема. Това може да е признак, че червото при хернията е блокирано (заклещено), което е много опасно. Трябва незабавно да потърсим медицинска помощ. Около половината бедрени хернии в Англия се откриват при спешно постъпване в болница. Лечение Хернията се лекува чрез операция. Ако проблемът е малък и лекуващият лекар прецени,че засега няма нужда от оперативна намеса, то полезно е:  Да не вдигаме тежко Да вземем мерки, ако страдаме от констипация (запек) Да отслабнем Да се научим да вдигаме по-тежки предмети, без да товарим коремните мускули  Херниите не минават от само себе си и обикновено нарастват с времето. Феморалните хернии по-често водят до заклещване (прищипване) на червата, отколкото другите хернии. Прогноза и възможни усложнения Вероятността хернията да се завърне след операция е ниска. Ако хернията спре кръвоснабдяването на сегмент от червата, те могат да се увредят и да се наложи част от тях да се отстрани. Връзки:  Femoral Hernia by the British hernia center – EN Femoral hernia repair by NHS choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Цитомегаловирусна инфекция,"Други имена: Цитомегаловирусна мононуклеоза. Англ: Acute cytomegalovirus (CMV) infection, CMV mononucleosis Какво е цитомегаловирусна инфекция Цитомегаловирусна инфекция е заразяване и проява на симптоми, дължащи се на навлизане и размножаване на цитомегаловирус (CMV) в тялото. Заболяването още се нарича CMV мононуклеоза. Причини, рискови фактори и превенция Цитомегаловирусът е много разпространен и повечето хора го носят в тялото си, без да се разболяват. Случаите на боледуване обикновено се наблюдават при отслабена имунна защита и при деца и юноши. CMV е вирус от семейството на херпес вирусите. Веднъж проникнал в тялото ни, той остава в него за цял живот и може да се прояви в случай на отслабване на имунната ни защита. CMV се пренася много лесно от човек на човек чрез телесни течности като кръв, слюнка, урина и при сексуални контакти. Бебетата могат да се заразят още в корема на мама или в последствие от кърма, ако майката се разболее от CMV мононуклеоза след раждането. Едно от 10 деца заразени по време на бременността проявява симптоми след раждането. Симптоми Най-честите симптомите на (остра) инфекция с цитомегаловирус са:  Болки в гърлото или мускулите Подути лимфни възли Умора Липса на апетит Гадене Повишена телесна температура и втрисане Жълтеница (рядко) Възпаление на черния дроб (хепатит) или далака  При повечето хора симптомите са много слаби и болестта отминава бързо и без усложнения. Организмът изгражда доживотен имунитет. При хора с понижен имунитет (например при СПИН) симптомите могат да са много по-сериозни, а заболяването опасно. Много рядко (1-2/1000 живи раждания) инфекцията може да се предаде от майка към дете по време на бременността. В такива случаи са възможни множество сериозни проблеми при новороденото. Лечение Цитомегаловирусната инфекция не се лекува. Препоръчва се почивка, прием на течности и гаргара за успокояване на гърлото. Понякога лекар може да предпише антивирусно лекарство. Този вид медикаменти пречат на вирусите да се размножават в тялото, но не ги премахват. Прогноза и възможни усложнения Повечето хора се възстановяват напълно за около седмица. Мнозина изкарват CMV мононуклеозата на крак, считайки, че са настинали или хванали лек грип. Основното усложнение при цитомегаловирусно боледуване е възпаление на гърлото. Много рядко при занижена имунна система се наблюдават:  Колит, т.е. възпаление на дебелото черво Пневмония Възпаление на сърдечната обвивка (перикардит) и/или на сърдечния мускул (миокардит) Синдром на Guillain-Barre Разкъсване/спукване на далака  Връзки:  CMV infection and pregnancy by cdc.gov – EN Guillain-Barre syndrome by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Хепатит C,"Други имена: Хепатит Ц. Англ: Hepatitis C Какво е Хепатит C Хепатит C е вирусна инфекция, която засяга черния дроб. Хепатит означава възпаление на черния дроб. Хепатит C е опасна форма на вирусен хепатит, която причинява трайно увреждане на черния дроб. Другите често срещани форми на заболяването са хепатит А и хепатит B. Причини, рискови фактори и превенция Заболяването се дължи на инфекция на черния дроб с хепатит C вирус. Вирусът се предава при контакт със заразена кръв. Най-често от хепатит C се разболяваме при:  Ползване на общи игли Практикуване на небезопасен секс Използване на общи самобръсначки, нокторезачки, четки за зъби и прочие При кръвопреливане или трансплантация на орган  Инфекцията с хепатит C може да се предава от майката към новороденото. Възможно е да се заразим и при лоша хигиена в болница, зъболекарски кабинет, студио за татуировки или при акупунктура. Мъжете страдат от хепатит С по-често от жените, защото са по-склонни да употребяват наркотици. Симптоми За нещастие в повечето случаи хепатит C не проявява симптоми. Мнозинството хора, страдащи от заболяването, разбират, че са болни едва когато черният им дроб е вече сериозно увреден. Случаите, когато болестта проявява симптоми веднага след заразяването, са типичните за хепатит. Може да се наблюдават някои от следните признаци за възпаление на черния дроб:  Отпадналост Жълтеница Гадене и повръщане Загуба на апетит Тъмна урина Изпражнения с цвят на глина Болка в областта на черния дроб (дясната долна страна на коремната кухина под ребрата) Болки в ставите  След десетки години хроничната инфекция с хепатит C вирус уврежда сериозно черния дроб. Появяват се типичните симптоми за цироза, например:  Умора и отпадналост Загуба на апетит и тегло Лесно образуване на синини Нетипично силно кръвотечение Поява на видими малки червени паякообразни участъци по кожата, съставени от кръвоносни съдове Пожълтяване на кожата (жълтеница) Поява на сърбежи Отичане на краката  Лечение Цирозата е необратимо увреждане на черния дроб. Пораженията, нанесени от болестта, не могат да се компенсират. Самият хепатит C вирус може да бъде третиран медикаментозно. Лечението е твърде продължително и много тежко заради слабата ефективност на медикаментите и множеството им тежки странични ефекти. Мнозина хора сами спират лечението заради тези ефекти, например депресия, сериозен недостиг на червени или бели кръвни клетки, постоянни симптоми на грип и др. Непрестанно се разработват нови лекарства за хепатит C и някои разновидности на болестта се лекуват значително по-леко и по-успешно от други в зависимост от т.нар. генотип на вируса, с който сме инфектирани. Няма ваксина за хепатит C. Ако страдаме от хепатит C, е задължително:  Да спрем завинаги всякаква консумация на алкохол Да не приемаме медикаменти, които товарят черния дроб, като парацетамол (ацетаминофен), аспирин, ибупрофен и много други. Консултирайте се с лекаря си Да се храним здравословно  Ако сме болни от хепатит C, трябва да пазим другите от кръвта си. Сексът е друг начин, по който можем да заразяваме. Говорете с лекаря си дали не трябва да се ваксинирате за хепатит А и хепатит B. Прогноза и възможни усложнения Прогнозата зависи от степента на увреждане на черния дроб и успешността на лечението. Вирусите от генотип 2 и 3 реагират по-добре на лекарствата от другите видове. Ракът на черния дроб e относително рядко възможно усложнение при хепатит C. Хепатит C предизвиква цироза на черния дроб и евентуално невъзможност на органа да изпълнява функцията си (чернодробна недостатъчност). При сериозно увреждане на черния дроб единственото спасение е чернодробна трансплантация. Връзки:  Правила за безопасен секс от BGMedic.com Национално сдружение за борба с хепатита „Хепасист” Изобилие от информация от сдружение „ХепАктив” Hepatitis C by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Хепатит А,"Англ: Hepatitis A Какво е хепатит А Хепатит А е вирусна инфекция, която засяга черния дроб. Хепатит означава възпаление на черния дроб. Хепатит А е най-леката форма на вирусен хепатит и не причинява трайно увреждане на черния дроб. Другите често срещани и много по-опасни форми на заболяването са хепатит B и хепатит C. Причини, рискови фактори и превенция Заболяването се дължи на инфекция на черния дроб с хепатит А вирус. Вирусът основно се разпространява при лоша хигиена след посещение на тоалетната, тъй като той е много концентриран в изпражненията. Достатъчно е човек да не си измие добре ръцете и после да докосне чужда храна или някакъв общ предмет. Вирусът още се предава при орален или анален секс с болен човек. Най-често от хепатит А боледуват:  Работещите с деца и пребиваващите в заведения за възрастни хора Пътуващите до райони, където заболяването е много разпространено (Африка, Централна и Южна Америка) Употребяващите наркотици, които се инжектират Мъжете, които имат сексуални контакти с мъже Серопозитивните  При пътуване най-често се разболяваме, защото пием вода, която не е бутилирана, или ядем неизмити и недобре сготвени храни. Ако се налага да пием вода от съмнителни източници, трябва да я преварим. Симптоми Симптомите на инфекцията хепатит А вирус обикновено се проявяват седмици след заразяването. Те могат да включват:  Отпадналост Жълтеница Гадене и повръщане Загуба на апетит Тъмна урина Изпражнения с цвят на глина Болка в областта на черния дроб (дясната долна страна на коремната кухина под ребрата) Сърбежи  Ако сте имали близък контакт (включително сексуален) с болен от хепатит А, е разумно да се изследвате за вируса, защото е възможно човек да кара заболяването без никакви симптоми. Лечение Няма специфично лечение за хепатит А. В повечето случаи организмът ще се пребори сам с инфекцията, а черният дроб ще се възстанови за около 6 месеца. Съществува ваксина за хепатит А. Преди пътуване до места, където хепатитът е много разпространен, е разумно да се ваксинираме, ако не сме карали заболяването. В случай че сме боледували от хепатит А, ние сме развили имунитет към вируса и повече не можем да се разболеем. Задължително спрете всякаква консумация на алкохол при хепатит А. Говорете с лекаря си за медикаментите, които приемате, защото доста лекарства товарят черния дроб. Попитайте какви храни да избягвате. Не правете орален или анален секс, докато не се излекувате. Презервативите не предпазват добре от никой от видовете вирусен хепатит по принцип. Мийте си ръцете изключително добре след посещение на тоалетната. Не приготвяйте храна за други хора, докато сте болни от хепатит А. Прогноза и възможни усложнения Хепатит А не уврежда трайно черния дроб и преминава за около 6 месеца. В редки случаи при много възрастни или при хора с напреднала цироза хепатит А може да доведе до чернодробна недостатъчност (т.е. невъзможност на органа да изпълнява функцията си). Връзки:  Правила за безопасен секс от BGMedic.com Национално сдружение за борба с хепатита „Хепасист” Изобилие от информация от сдружение „ХепАктив” Hepatitis A by Better health channel – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Хепатит B,"Други имена: Хепатит Б. Англ: Hepatitis B Какво е хепатит B Хепатит B е вирусна инфекция, която засяга черния дроб. Понякога заболяването е съпътствано и от инфекция с хепатит D. Хепатит означава възпаление на черния дроб. Хепатит B е опасна форма на вирусен хепатит, която може да причини трайно увреждане на черния дроб. Другите често срещани форми на заболяването са хепатит А и хепатит C. Причини, рискови фактори и превенция Заболяването се дължи на инфекция на черния дроб с хепатит B вирус. Вирусът се предава при контакт с кръвта или телесни флуиди като слюнка, семенна течност и т.н. на заразен човек. Ако инфекцията не премине сама до няколко месеца, хепатит B може да се превърне в хронично заболяване. Това се случва, когато имунната система не може да се справи с вируса. За нещастие всички новородени и около половината деца под 5 години, заразени с хепатит B, развиват хронично възпаление на черния дроб. По-често от хепатит B боледуват:  Ползващите общи игли Практикуващите небезопасен секс Използващите общи самобръсначки, нокторезачки и прочие Мъжете, които правят секс с мъже Пътуващите до региони, където хепатит B се среща често (Африка, Централна и Южна Азия, Източна Европа)  Инфекцията с хепатит B може да се предава от майката към новороденото. Възможно е да бъдем заразени и при лоша хигиена в болница, зъболекарски кабинет, студио за татуировки или при акупунктура. Съществува ваксина срещу хепатит B. Всички деца в България, родени след 1992 година, са ваксинирани срещу хепатит B още в първите 24 часа след раждането. Ваксината се препоръчва на възрастни при пътуване до район, където заболяването е разпространено. Симптоми Симптомите на инфекцията с хепатит B вирус невинаги се проявяват при първоначалната инфекция. Те се дължат на възпалението на черния дроб. Евентуално се наблюдават:  Отпадналост Жълтеница Гадене и повръщане Загуба на апетит Тъмна урина Изпражнения с цвят на глина Болка в областта на черния дроб (дясната долна страна на коремната кухина под ребрата) Болки в ставите  В редки случаи симптомите могат да бъдат изключително интензивни, което е много опасно. Ако организмът не успее да се пребори с вируса на хепатит B, се развива хроничната форма на заболяването. Тя рядко проявява симптоми, докато черният дроб не развие цироза. Цирозата е трайно и необратимо увреждане на черния дроб. Болните от хепатит B са заразни дори когато нямат никакви симптоми. Ако знаете, че сте били в контакт със заразен човек, помислете дали има възможност да сте били в досег с негови физиологични флуиди. Ако имате съмнения и не сте ваксинирани, веднага се обърнете към лекар. Инжектирането с имунен агент срещу хепатит B в първите 12-24 часа след инфекцията може да ви предпази от заразяване. Лечение Хепатит B не подлежи на лечение, а само на профилактика чрез ваксинация. Интензивната начална (т. нар. остра) форма на заболяването рядко се третира с медикаменти. Препоръчва се почивка, прием на течности и хранене, което не товари черния дроб. Ако организмът не успее да се пребори с инфекцията, което е рядкост при възрастни, и развие хроничен хепатит B, е възможно лекуващите лекари да предпишат медикаменти, които помагат на тялото да се бори с вируса и така забавят увреждането на черния дроб. Не всички хора реагират положително на тези лекарства. Ако страдаме от хепатит B, е задължително:  Да спрем всякаква консумация на алкохол Да не приемаме медикаменти, които товарят черния дроб, като парацетамол (ацетаминофен), аспирин, ибупрофен и много други. Консултирайте се с лекаря си Да се храним здравословно  Ако страдате от хепатит B и искате да забременеете, говорете с лекаря си. 90% от новородените от майки с хепатит B се разболяват, когато майката не е взела съответните мерки по време на бременността. Прогноза и възможни усложнения Острата фаза на заболяването преминава за 2-3 седмици. Черният дроб се възстановява, ако го пазим, за около 6 месеца. Всички заразени новородени и около половината деца под 5 години развиват хроничен хепатит B. Възрастните рядко страдат от хроничната форма. От около 100 души, заразени с хепатит B, един умира. Ракът на черния дроб се среща много по-често при хепатит B. Освен рак заболяването може да доведе до цироза на черния дроб и евентуално до невъзможност на органа да изпълнява функцията си. При сериозно увреждане на черния дроб единственото спасение е чернодробна трансплантация. Хепатит B и хепатит D Хепатит D е друга разновидност на заболяването, която се дължи на хепатит делта вирус. Този вирус не може да оцелява сам, а се нуждае от „помощта” на хепатит B вируса. Поради тази причина хепатит D разболява само хората, инфектирани с хепатит B. Инфекцията с делта вирус, ако нямаме хепатит B, не проявява симптоми и преминава сама. Хепатит D се предава по същия начин както хепатит B – при контакт с телесни течности. Заразяването с хепатит D усложнява ситуацията при болните от хепатит B. Около 10% от тях развиват хроничен хепатит D. Останалите 90%, ако преживеят острата фаза на заболяването, се излекуват напълно от инфекцията с делта вирус. Връзки:  Правила за безопасен секс от BGMedic.com Цироза от BGMedic.com Национално сдружение за борба с хепатита „Хепасист” Изобилие от информация от сдружение „ХепАктив” Hepatitis B by patient.co.uk – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Бунион,"Други имена: Халукс валгус. Англ: Bunions, Hallux valgus Какво е бунион Бунион се нарича изкривяване на палеца на крака към следващия пръст. Много по-рядко е възможно изкривяването да засегне малкия пръст на крака. Халукс валгус, както го наричат лекарите, се среща значително по-често при жените. Причини, рискови фактори и превенция Какво причинява бунионите, не е ясно. Донякъде състоянието се дължи на възпаление на ставата на палеца и израстване на кост, което води до образуването на характерна твърда издутина и деформация на позицията на пръста. Възможно е тесните обувки с остри върхове и/или високите токчета да способстват за образуването на буниони, но това не е доказано. Симптоми Бунионът се разпознава лесно по изкривяването на пръста, зачервяването от триене, появата на мазоли и твърдата костна бучка. С времето може да се появи болка. Понякога деформираният палец може да се кръстоса със следващият пръст. Лечение Носенето на широки обувки много често спира развитието на бунионите в зародиш. Помагат и различни ортопедични стелки. Съществуват и разделители за пръсти, които държат палеца на мястото му. Носенето на чорапи с пръсти спомага за намаляване на триенето. Препоръчва се жените с халукс валгус да не носят обувки с твърде високи токове. В случай на сериозна деформация може да се наложи хирургическа намеса. Прогноза и възможни усложнения Макар и неприятно, състоянието не е опасно. Рядко то може да доведе възпаление на околоставните торбички (бурсит). Връзки:  Операцията при буниони се нарича bunionectomy – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Херпес зостер,"Англ: Shigles, herpes zoster Какво е херпес зостер Херпес зостер е вирусна инфекция, която води до обрив, силен сърбеж и понякога до много силна болка. Херпес зостер се причинява от същия вирус, който е отговорен за варицелата. И срещу двете заболявания съществуват ваксини, които не са задължителни в България. Причини, рискови фактори и превенция Херпес зостер се дължи на инфекция с варицела зостер вирус. Този вирус причинява и шарката. Ако сме карали варицела, вирусът обикновено остава в неактивно състояние около мозъка и гръбначния стълб. При епизод на херпес зостер вирусът „се събужда” и придвижва по нервните влакна до кожата, където възпалява както нерва, така и участъка от кожата, за който този нерв отговаря. Именно възпалението на нерва е причината за доста интензивните неприятни усещания при херпес зостер. Какво активира вируса, не е изяснено. Състоянието по-често засяга хора с отслабена имунна защита и се проявява обикновено след 50-ата година. Около един от всеки пет души ще изживее епизод на херпес зостер през живота си. Повторната поява на състоянието е рядкост. Заболяването е заразно при физически контакт. Може да бъде заразен само човек, който не е карал варицела и няма имунитет към вируса. Инфектираният обаче няма да се разболее от херпес зостер, а от шарката. Варицелата може да бъде опасна за новородени и бременни жени и затова трябва да избягваме контакт с тях, ако имаме херпес зостер. Симптоми Херпес зостер обикновено засяга един нерв и прилежащата му кожа. Най-често обривът се проявява от едната страна на торса (най-вече по гръдния кош), но понякога може да засегне лицето или областта отзад на бедрото. Симптомите на херпес зостер са:  Поява на болка, парене, изтръпване или друго подобно усещане, локализирано в относително малък участък от кожата Чувствителност при допир Поява на червен повдигнат обрив няколко дни след появата на неприятните усещания Образуване на мехури, пълни с течност, които с времето се пукат и се образуват корички. Обривът прилича на този на варицелата Интензивен сърбеж, но по слаб отколкото при варицела  Рядко се появяват и симптоми на вирусна инфекция като повишена телесна температура, главоболие, гадене и отпадналост. Възможно е да се наблюдава повишена чувствителност към светлина. Сърбежът и особено болката понякога могат да бъдат нетърпимо силни. Лечение Лечението при херпес зостер цели да се облекчат симптомите и да се избегне риска от усложнения, който е по-висок при хора над 70 години и при сериозно отслабена имунна защита. Приемът на антивирусни медикаменти веднага след появата на първите симптоми може да ускори излекуването и да намали интензивността на заболяването. В случай на силни или нетърпими болка, парене или сърбеж лекуващият лекар вероятно ще предпише болкоуспокояващи и/или медикаменти за контрол на възпалението. Понякога за контрол на болката се налага дори прием на лекарства като антиконвулсанти или антидепресанти. Слагането на студен компрес на мястото на обрива има облекчаващ ефект. Хладният душ също помага. Има основания да се счита, че стресът и напрежението изострят симптомите на заболяването. Взимането на отпуска или болничен и почивката са добра идея при епизод на херпес зостер. Прогноза и възможни усложнения Херпес зостерът понякога протича много тежко и може да доведе до усложнения. Те включват:  Болка след преминаването на обрива. Нарича след постхерпесна невралгия. Един от четири души след 60 години продължава да изпитва болка месец след излекуването Възпаление на кожата при обрива, което се дължи на бактериална инфекция. В този случай ще се наложи лечение с антибиотик В редки случаи херпес зостер може да доведе до възпаление на кожата около очите и/или самите очи в зависимост от засегнатия нерв Много рядко и само при възрастни хора инфекцията с варицела зостер вирус може да доведе не до шарка, а до херпесен енцефалит (възпаление на мозъка), който е много опасен  Връзки:  Herpes Zoster (Shingles) by the American Academy of Dermatology – EN Shingles by Dr Sarah Jarvis via patient.info – EN Post-herpetic neuralgia by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Хепатит,"Други имена: Възпаление на черния дроб. Англ: Hepatitis Какво е хепатит Хепатит означава възпаление на черния дроб. Причини, рискови фактори и превенция Хепатитът може да се дължи на множество причини:  Инфекция с вирусите, които причиняват хепатит А, хепатит B, хепатит C, хепатит Е инаскоро открититеи неясни хепатити F и G Бактериална или паразитна инфекция Автоимунни заболявания, при които организмът атакува черния дроб Увреждане на черния дроб чрез алкохол или друга отрова Предозиране с медикаменти като парацетамол (ацетаминофен) Някои редки генетични заболявания като кистична фиброза, хемохроматоза (натрупване на желязо в организма) или болест на Уилсън (натрупване на мед в организма)  Инфекциозните хепатити като цяло са много опасни и се дължат на лоша хигиена, използване на общи игли или тръбички за смъркане на кокаин, небезопасен секс, контакт с физиологични флуиди като кръв и т.н. Симптоми Симптомите на хепатита се различават според причината за него. Хепатит B и хепатит C например рядко имат симптоми в началото на заболяването и се проявяват едва с увреждането на черния дроб. Възпалението на черния дроб може да предизвика:  Жълтеница Болка в коремната кухина (често в долната дясна част, където се намира черният дроб) Тъмна на цвят урина Бледи или с цвят на глина изпражнения Умора Липса на апетит Сърбеж Гадене и повръщане Загуба на тегло  Лечение Лечението на хепатита зависи от причината за възпалението. Някои видове хепатит не се лекуват. Прогноза и възможни усложнения Възпалението на черния дроб като цяло е сериозно медицинско състояние. Доколко ще се възстановим от заболяването, зависи от причината за него. Хепатитът може да доведе до:  Цироза на черния дроб Рак на черния дроб Чернодробна недостатъчност (неспособност на черния дроб да изпълнява функцията си) Смърт  Връзки:  Правила за безопасен секс от BGMedic.com Изобилие от информация от сдружение „ХепАктив”   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Холангит,"Други имена: Възпаление на жлъчните пътища. Англ: Cholangitis Какво е холангит Холангит означава възпаление на жлъчните пътища. По жлъчните пътища се пренася течност (жлъчка) от черния дроб до жлъчния мехур и оттам до червата. Жлъчката е необходима за разграждането и усвояването на мазнините в червата. Причини, рискови фактори и превенция Най-честата причина за холангит е бактериална инфекция, която на свой ред обикновено се дължи на запушване на жлъчните пътища от жлъчни камъни. По-рядко инфекцията може да се дължи на тумор, стесняване на жлъчните канали или заразяване с паразити. Съществува рядка болест, която води до хронично възпаление на жлъчните пътища, наречена първичен склерозиращ холангит. Причината за нея е неизвестна и затова тя е нелечима. Симптоми Възпалението на жлъчните пътища най-често се проявява чрез:  Болка в коремната област, която обикновено се усеща в горната дясна част на коремната кухина. Болката се появява и изчезва и по-често е остра Повишена телесна температура и втрисане Пожълтяване на кожата (т.е. жълтеница) Гадене и повръщане Тъмна урина и изпражнения с цвят на глина Нощно изпотяване  Лечение Холангитът се лекува с антибиотици като всяка друга бактериална инфекция. Ако жлъчните пътища са запушени, може да се наложи хирургическа намеса. При операция в жлъчните канали понякога се поставя тръбичка (стента), за да се предотврати повторна инфекция. Ако имате възпалени жлъчни канали, в никакъв случай не употребявайте алкохол. Прогноза и възможни усложнения Ако холангитът се лекува, в повечето случаи човек се възстановява напълно без сериозни увреждания на черния дроб. Когато холангитът не се лекува, черният дроб се уврежда сериозно и в крайна сметка може да го загубим, а с него и живота си. Връзки:  Primary sclerosing cholangitis by Patient.info – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Хламидия,"Други имена: Хламидиоза, хламидийна инфекция. Англ: Chlamydia infection Какво е хламидия Хламидия се нарича инфекцията с бактерии chlamydia trachomatis. Тя се предава предимно при сексуален контакт и е най-често срещаната полово преносима болест. Заболяването още се нарича хламидиоза. За нещастие то може да няма симптоми и ние да не знаем, че сме инфектирани. Причини, рискови фактори и превенция Хламидиите, както се наричат бактериите, причиняващи хламидиозата, се предават при вагинален, орален и анален секс. Възможно е майка да предаде инфекцията на плода по време на бременността. В тези случаи новороденото може да развие пневмония или сериозно възпаление на очите (конюнктивит). Както всяка друга полово предавана болест и хламидиозата по-често се среща при хора, които имат многобройни сексуални партньори и/или правят небезопасен секс. Използването на презервативи предпазва в голяма степен от инфекция с хламидии. Симптоми Хламидиозата е най-разпространената полово преносима болест, защото освен че се предава относително лесно, тя често няма никакви симптоми. Около 70% от жените и 25% от мъжете с хламидия нямат никакви оплаквания. Когато има симптоми, при жените те са:  Парене при уриниране Болка по време на полов акт Вагинално течение Течение, сърбеж или болка в ануса Болка ниско в корема Кръвотечение между периодите на менструация  Симптомите при мъжете са:  Парене при пикаене Болка или неприятно усещане в тестисите Отделяне на секрет от пениса или ануса Възпаление на уретрата. Уретрата, наричана още пикочен канал, е тръбата, по която урината напуска тялото. Когато тя се възпали, се наблюдава зачервяване в края й (при главата на пениса), уринирането е болезнено, от канала се отделя секрет и др.  Лечение Хламидията е бактериална инфекция и затова се лекува с антибиотици. Преди да ни бъде предписано лечение, се взима проба и се установява вида на бактериите, от които сме инфектирани. Симптомите на хламидията приличат на тези на гонореята (трипер). Двете болести се срещат често заедно. По време на лечението не бива да се прави секс. Сексуалните ни партньори също трябва да бъдат изследвани за хламидия и ако се налага, лекувани. В противен случай е възможно двама души да си прехвърлят инфекцията, тъй като към хламидиите не се развива ефективен имунитет. Изключително важно е да се изпие цялата доза предписан антибиотик. Симптомите изчезват, преди бактериите да са премахнати напълно. Ако не допием антибиотика, т.е. ако го спрем 2-3 дни по-рано, болестта ще се завърне. Възможно е и бактериите да мутират и повече да не се лекуват с досегашния антибиотик. Подходящи антибиотици за бременни жени са еритромицин и азитромицин. Хламидиозата е опасна за плода и лечение е необходимо. Прогноза и възможни усложнения Лечението с антибиотици е много ефективно, ако се започне навреме. Ето защо е много важно жените всяка година да бъдат преглеждани от гинеколог. Желателно е мъжете също от време на време да се преглеждат. Инфекцията може да се разпространи. При жените бактериите могат да навлезнат в матката и дори в маточните тръби (яйцепроводите) и да ги възпалят (вж. тазовa възпалителна болест). Това може да доведе до стерилитет или до опасна извънматочна бременност. Възпалението на маточните тръби се нарича салпингит и е най-честата причина за придобит стерилитет при жените. При мъжете разпространението на бактерията води до възпаление на уретрата. Други възможни усложнения са:  Възпаление на простатната жлеза (простатит) Възпаление на каналите, в които се съхранява и които пренасят спермата (епидидимит)  Хламидиозата понякога може да се разпространи из тялото и да доведе до реактивен артрит. При този артрит, наричан болест на Райтер, освен ставите засегнати са и очите. Хламидията улеснява заразяването с други полово преносими болести, включително с вируса на HIV, т.е. СПИН. Връзки:  Правила за безопасен секс от BGMedic.com Тазова възпалителна болест (ТВБ) от BGMedic.com Salpingitis (ака Pelvic inflammatory disease) – EN Epididymitis by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Хипоспадия,"Англ: Hypospadias Какво е хипоспадия Хипоспадията е генетичен проблем, при който уретрата не завършва точно в края на главата на пениса, а отстрани на главата му или дори преди нея. Причини, рискови фактори и превенция Проблемът е генетичен и приблизително засяга 4 на 1000 новородени момчета. Симптоми Проблемът е очевиден и може да създава проблеми с уринирането. Понякога пикочния канал излиза в средата или дори в основата на пениса. Хипоспадията често води до изкривяване на пениса по време на ерекция. Ерекциите са чести при бебетата. Лечение Хипоспадията се лекува само чрез операция. При това често се ползва кожата от главата на пениса. Затова децата с хипоспадия не бива да се обрязват. Операцията обикновено се извършва между 18-ия месец и третата година. Тя се провежда под пълна упойка и трае няколко часа. Понякога се налагат повече от една операции. Прогноза и възможни усложнения Хипоспадията в повечето случаи е лечима и децата имат нормален сексуален живот като възрастни. Връзки:  Hypospadias by the Urology Care Foundation – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Възпаление на езика,"Други имена: Глосит. Англ: Glossitis Какво е глосит Глосит означава възпаление на езика. Състоянието рядко създава проблеми и в повечето случаи е безобидно. Географският език е вид глосит. Причини, рискови фактори и превенция Най-често езикът се възпалява заради:  Вирусна, бактериална или гъбична инфекция Алергична реакция към храна, лекарство или дентални продукти като паста за зъби Орален херпес Рани по езика Раздразване на езика с люто, кисело, солено и врели храни и напитки Употреба на алкохол и/или цигари Хормонални промени Някои кожни заболявания  Добрата устна хигиена предпазва от глосит. Симптоми Симптомите на глосита са:  Зачервени или твърде бели участъци по езика Болка и дразнене при хранене Гладки участъци по езика Подуване на езика  По-рядко може да се наблюдава  Трудност да се преглъща, говори или дъвче Блокиране на дихателните пътища и затруднено дишане  Лечение Лечението на глосита зависи от причината за него. В повечето случаи лечение не се налага. По лекарска преценка може да ни бъдат предписани мазила, които да облекчат болката, както и лекарства за някаква инфекция. Какво помага:  Да поддържаме устната кухина чиста. Да си мием зъбите след всяко хранене и да ги почистваме с конец за зъби Да избягваме храни и напитки, които дразнят езика (алкохол, люто, кисело, солено и горещо)  Прогноза и възможни усложнения Глоситът преминава, когато се премахне причината за него. Състоянието не причинява дълготрайни проблеми. Обърнете се към лекар, ако:  Имате трудности да преглъщате, говорите или дъвчете Езикът се подуе твърде много и има опасност да затрудни дишането Глоситът не премине за около 10 дни  Връзки:  Glossitis bytheUniversity of Maryland Medical Center – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Глаукома,"Англ: Glaucoma Какво е глаукома Глаукома е общо име за заболяванията, които увреждат зрителния нерв. Глаукомите са втората най-честа причина за ослепяване в света. Причини, рискови фактори и превенция Най-често глаукомата се свързва с повишено (вътре)очно налягане. Това означава, че течността в окото не се оттича достатъчно добре. Прекомерната течност създава натиск върху зрителния нерв или кръвоносните съдове, които го захранват, и с времето го уврежда. Относително рядко човек може да развие глаукома, без да страда от повишено очно налягане. Заболяването може да е вродено или придобито. Вродената глаукома се дължи на неправилно развитие на окото. Глаукома се наблюдава по-често при:  Диабетици Семейна история на заболяването Продължителна употреба на кортикостероиди Възраст над 60 години Очни травми Употреба на капки за разширяване на зениците  Жените страдат от глаукома три пъти по-често от мъжете. Симптоми Симптомите на глаукомата в повечето случаи се развиват много бавно и затова трудно се забелязват. Според вида на глаукомата те могат да бъдат: Откритоъгълна глаукома е най-често срещаната форма на заболяването. Тя се дължи на недостатъчно оттичане на очната течност и засяга предимно хората над 50 години. Нейните симптоми са:  Бавно повишаване на очното налягане Постепенна загуба на периферно зрение  Закритоъгълна глаукома се дължи на пълно запушване на „дренажната система” на окото. Тази глаукома има остри симптоми и изисква незабавна медицинска помощ. Симптомите са:  Остра болка в окото Гадене и повръщане Размазано, замъглено зрение Зачервяване на окото Виждане на „цветни дъги”  Детската (вродена) глаукома се дължи на структурни аномалии в окото. Тя се проявява веднага след раждането. Симптомите са:  Сълзене от очите Чувствителност към светлина  С развитието на проблема се появяват:  Зачервяване на окото Загуба на прозрачността на роговицата Видимо увеличени очни ябълки на едното или двете очи  Когато причината за глаукомата е известна, например усложнение при операция на катаракта, глаукомата се нарича вторична. Когато причината е неизвестна, глаукомата е първична. Лечение Глаукомата е неизлечима. Увреждането на очния нерв е необратимо. Терапията при глаукома цели само да спре или забави развитието на болестта като се намали очното налягане. Това се постига с капки за очи, медикаменти или хирургия. Вариантите за лечение са многобройни и зависят от преценката на офталмолога и здравословното ни състояние. Вродената глаукома се лекува чрез лазерна хирургия. Тя се прави под пълна упойка. Закритоъгълната глаукома се лекува по спешност със силни медикаменти за понижаване на очното налягане и вероятно с хирургическа операция, която създава нови канали за оттичане на течност в ирисите (лазерна иридотомия). Какво помага:  Намалете кофеиновите напитки Пийте течности често и по малко, а не много наведнъж, за да не се натрупва вода в тялото Ежедневните физически упражнения често имат добър ефект Хранете се разумно и балансирано. Някои витамини и хранителни вещества се отразяват благотворно на зрението (витамини А, С и Е, елементът цинк, растителният антиоксидант лутеин и др.) Пийте алкохол много умерено Не стойте дълго на тъмно  Прогноза и възможни усложнения Придобитото увреждане на зрителния нерв не може да се излекува. В този смисъл глаукомата е нелечимо заболяване. При повечето хора глаукомата се дължи на увеличено очно налягане. Контролът на налягането ще забави или напълно ще спре развитието на болестта. При вродена глаукома, която се оперира рано, зрението обикновено се запазва. Нелекуваната глаукома води до пълна загуба на зрение, която най-често се случва на три етапа:  Загуба на периферно зрение Намалено зрително поле (тунелно зрение, т.е. виждаме само това, което е пред нас) Ослепяване  Връзки:  Изобилие от полезна информация: Пациентска организация глаукома Glaucoma by the USNational eye institute – EN Glaucoma research foundation – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Булимия,"Други имена: Булимия нервоза. Англ: Bulimia, Bulimia nervosa Какво е булимия Булимия нервоза е сериозно хранително и психическо разстройство, при което човек преяжда и после изхвърля храната по неестествен и опасен начин. При булимията преяждането е свързано с липса на контрол. То поражда чувство за вина, което предизвиква силно желание да се отървем от изядената храна. Това често се постига или чрез предизвикване на повръщане, или чрез прием на слабителни. Понякога страдащите от булимия прибягват и до изключително интензивни тренировки или се отдават на гладуване, за да изразходват поетата храна. Най-често булимията е съпътстващо състояние на анорексията. Анорексия е хранително разстройство, при което човек понижава телесната си маса до заплашващи здравето стойности. Причини, рискови фактори и превенция Какво причинява булимията, е неизвестно. Множество генетични, психологически, социални, семейни, културни и прочие фактори могат да допринасят за появата на състоянието. Булимията се среща по-често при подрастващи момичета и млади жени. Младите спортисти са по-застрашени от хранителни разстройства. Това вероятно се дължи на нереалните очаквания, които хората имат за тях. Симптоми Характерни признаци на булимия са:  Мания на тема телесно тегло и диети Епизоди на преяждане. Изчезване на големи количества храна Посещаване на банята веднага след хранене Прекомерни тренировки Прием на медикаменти за изхвърляне на течности (диуретици) или слабителни (лаксативи). Следете за изхвърлени опаковки на медикаменти или хранителни добавки за контрол на теглото  Лечение Булимията е изключително трудна за преодоляване. Състоянието понякога се завръща при хора, които мислят, че са го превъзмогнали. Булимията подобно на анорексията изисква внимание, разговор, добро отношение, разбиране и утешаване, подкрепа и всякаква друга емоционална и психическа помощ. Много често лекарите ще предпишат антидепресанти. В комбинация с психологическа помощ те са най-добрият шанс да се преборим със състоянието. Посещаването на групи за подкрепа също помага. Тренировките, ако са прекомерни, трябва да се намалят. Когато страдаме от булимия, е много важно да разберем механизма на храненето, как е устроено и функционира тялото и от какво се нуждае то, за да работи оптимално. Лечението на състоянието изисква много време и усилия. Не бива да се отказваме, ако резултатите на терапията според нас закъсняват. Прогноза и възможни усложнения С булимия нервоза човек може да се пребори, дори и това да е много трудно. Вероятно дълги години след излекуването ще изпитваме подтици да преяждаме или ще се завръщат старите мисли, че сме дебели или нещо подобно. Те трябва да се контролират. Възможните усложнения при булимия са многобройни и доста опасни. Те включват:  Разкъсвания по хранопровода и спукани капиляри в очите от напъване при повръщане Увреждане на зъбите и венците под въздействие на киселия стомашен сок при повръщане Липса на менструален цикъл (аменорея) Депресия Алкохолизъм и/или наркомания Проблеми с бъбреците, сърцето и червата Хемороиди Панкреатит, т.е. възпаление на панкреаса  Връзки:  Анорексия от BGMedic.com National association of anorexia nervosa and associated disorders – EN Bulimia nervosa by Better health channel – EN Изобилие от информация: eatingdisorders.org.au – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Бяс,"Англ. Rabies Какво е бяс Бесът е нелечимо и смъртоносно вирусно заболяване, най-често предавано чрез ухапване от заразено животно. Бяс в България се среща изключително рядко. Причини, рискови фактори и превенция Заразяването с бяс е възможно при контакт на слюнка от заразен бозайник с кръвта ни. Заразата се предава от болно животни обикновено чрез ухапване. Най-честите преносители на бяс в България са животни като лисицата, кучето, козите, кравите, овцете и котките. След инфекцията вирусът се пренася от кръвта до мозъка и причинява фатално мозъчно възпаление. Няма начин да знаем дали едно животно е болно от бяс преди то да бъде изследвано. Ето защо, ако сме ухапани от диво животно е задължително да отидем в болница, където лекарите ще преценят дали да ни ваксинират срещу бяс. Ако сме ухапани от домашно животно, трябва да разпитаме дали е ваксинирано срещу бяс и дали стопаните му са забелязали притеснителни признаци в поведението му напоследък. Заболяването се среща доста рядко в цивилизованите страни. При пътуване в по-диви региони на планетата трябва да се вземат мерки. Възможно е здравните власти да препоръчват или дори изискват ваксинация. Ваксината се поставя на няколко пъти най-малко 21 дни преди пътуването. Симптоми Симптомите на бяс се проявяват обикновено три или повече седмици след ухапването. В някои случаи на вируса му трябват години, за да се прояви. Ето защо в никакъв случай не трябва да чакаме появата на симптоми, за да вземем мерки. Не подценявайте ухапванията от животни особено диви. Бесът започва като типична вирусна инфекция и се проявява чрез типичните отпадналост, повишена телесна температура и втрисане, главоболие, гадене. Липса на апетит и т.н. С времето инфекцията се разпространява из тялото и засяга мозъка. Проявяват се типичните симптоми за бяс:  Конвулсии Увеличена секреция на слюнка (поява на лиги) Трудности при преглъщане Страх от вода Объркване и раздразнение Болки в мускулите Парализа Безсъние и халюцинации Повишение на телесната температура (под 39°С) Повишена чувствителност в крайниците и мястото на ухапване Кома и смърт  Лечение Няма специфично лечение за бяс. Ето защо заболяването, ако се развие, най-често е фатално. Какво помага:  Измийте ухапаното място със сапун и вода. Веднага след това потърсете лекар, който да изчисти мястото на ухапването напълно. Непосредствено след ухапването може да се постави ваксина срещу бяс. Тя ни дава добър шанс да развием имунна защита срещу вируса и да преживеем инфекцията. Ваксината се поставя няколко пъти в продължение на седмици. По лекарска преценка се инжектира имуноглобулин срещу бяс обикновено близо до мястото на ухапването. Имунният глобулин срещу бяс са антителата, от които организмът се нуждае, за да се справи с вируса.  Ако инфекцията с бяс се е развила и разпространила из тялото, за нея няма лечение. Прогноза и възможни усложнения Ваксината срещу бяс сложена веднага след ухапването ефективно предпазва от развитие на заболяването. След появата на симптомите на заболяването прогнозата е покъртително лоша. Връзки:  Бяс в България Rabies Immune Globulin by Mayo Clinic – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Бурсит,"Други имена: Възпаление на околоставните торбички. Англ: Bursitis Какво е бурсит Бурсит се нарича възпалението или понякога просто раздразването/травмирането на околоставните торбички (бурсите). Бурсите са пълни с течност и подобно на амортисьори служат за смекчаване на контакта между костите, мускулите и сухожилията около ставите. Най-често се възпаляват околоставните торбички на раменете, лактите, коленете и тазобедрените стави. Причини, рискови фактори и превенция Бурситът обикновено се дължи на прекомерно натоварване заради спорт или наднормено тегло. По-рядко възпалението може да бъде причинено от:  Ревматоиден артрит Травма Подагра Инфекция  Симптоми Най-често бурситът се познава по:  Зачервяване около ставите Образуване на оток Усещане за скованост и вдървяване на ставата Болка, която се усилва при движение и натиск Подуване и повишена температура в областта на възпалението  Лечение В повечето случаи бурситът се лекува с почивка. Лекуващият лекар може да предпише медикаменти за възпаление, ако има такова, както и антиобиотик, ако причината за възпалението е бактериална инфекция. Относително по-рядко се налага засегнатото място да се инжектира с кортикостероиди или хирургическо източване на течност от околоставната торбичка. Какво помага:  Почивка Не спете на страната, от която е възпалението Ако проблемът е при става на краката, ходете с плоски и удобни обувки. Не стойте дълго време прави Избягвайте повтарящите се движения с болезнената става Студеният компрес облекчава болката Ако спите на една страна и проблемът е в коленете, сложете възглавничка между тях Отслабване при наднормено тегло  Прогноза и възможни усложнения В повечето случаи, когато се лекува, бурситът преминава. Понякога, за да се избегне повторната му проява, се препоръчва работа с физиотерапевт. Връзки:  Bursitis in depth by the U.S. National Library of Medicine – EN Организацията на пациентите с ревматологични заболявания в България   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Бъбречна недостатъчност,"Други имена: Бъбречна болест. Англ: Chronic kidney disease, chronic kidney failure Какво е бъбречна недостатъчност Бъбречна недостатъчност означава намалена способност на бъбреците да пречистват кръвта и да изхвърлят ненужното количество вода от тялото. Бъбречната недостатъчност бива остра и хронична. Острата води много бързо до пълна липса на бъбречна дейност и е спешен случай. Хроничната в повечето случаи може да се контролира чрез промяна в стила на живот и диета. Ако бъбреците почти напълно спрат да работят, се налага изкуствено пречистване на кръвта чрез хемодиализа и трансплантиране на нов бъбрек. Причини, рискови фактори и превенция Бъбречната болест може да се дължи на много различни причини. Най-честите две са:  Диабет (тип I и II) Високо кръвно налягане  Други по-често срещани причини са:  Бъбречни инфекции като гломерулонефрит Дълготрайно блокиране на пикочните пътища например от бъбречни камъни, увеличена простатна жлеза или тумор Връщане на урина в бъбреците (лекарите в този случай говорят за везикоуретерален рефлукс и рефлуксна нефропатия) Проблеми с артериите, които захранват бъбреците Автоимунни и генетични заболявания Някои токсични вещества Травми и наранявания на бъбреците Някои медикаменти например при лечение на рак, болкоуспокояващи и др.  Бъбречната болест се среща много по-често при пушачи, хора с наднормено тегло и/или висок холестерол и при употребяващите алкохол. Симптоми Когато бъбреците отслабват бавно, симптомите се появяват постепенно и са трудно забележими в началото. С времето бъбречната болест води до:  Загуба на апетит Умора и отпадналост Главоболие Сърбеж по кожата Загуба на тегло  Когато бъбреците отслабнат повече, се появяват:  Мускулни болки и схващания Промени в цвета на урината Високо кръвно налягане, което се контролира трудно Подуване на стъпалата и глезените Често хълцане Проблеми със съня Проблеми с концентрацията Повръщане (често сутрин) Задъхване и др.  Лекарите разделят бъбречната недостатъчност на степени. Крайната фаза се нарича терминален стадий на бъбречна болест. Доколко бъбреците работят, се установява чрез тестове на кръвта или урината, които измерват доколко кръвта е замърсена с отпадни продукти на метаболизма като урея или креатинин. Лечение Относително рядко, когато причината за нея позволява, бъбречната недостатъчност може да се излекува. В повечето случаи терапията цели спиране или поне забавяне на развитието на болестта. Какво помага:  Медикаменти за контрол на кръвното налягане Диета с понижено съдържание на мазнини и протеини Научете в какво се състои най-общо една диета при бъбречна недостатъчност Умерени упражнения според предписанията на лекаря Медикаменти за понижаване нивото на холестерола при нужда Стриктен контрол на диабета, ако има такъв Намален прием на сол, както и на храни с високо съдържание на натрий и калий Задължително е отказването от цигарите и алкохола  Възможно е лекуващият лекар да ограничи приема на течности, както и да предпише специфични хранителни добавки (витамин D и калций за костите, желязо в случай на анемия и др.). При бъбречна болест никога не пийте хранителни добавки, без преди това да се консултирате с лекар. Възможно е да ни бъдат предписани и други специфични лекарства като диуретици или такива, които помагат за премахването на фосфатните йони от кръвта. Често се налага и лекуването на анемия. Хората с бъбречна болест е добре да се ваксинират срещу хепатит и евентуално срещу други заболявания. Попитайте личния си лекар за възможността да бъдете ваксинирани. В терминалния етап на болестта единственото лечение е изкуственото пречистване на кръвта (т.нар. хемодиализа). Необходима е трансплантация на бъбрек. Потърсете и поговорете с други хора, които страдат от бъбречна недостатъчност. Споделянето на болката и страданието ни помагат да се справяме по-добре с изпитанията. Прогноза и възможни усложнения Бъбречната болест не може да се излекува, защото увреждането на бъбреците е перманентно. В крайната си форма тя винаги е смъртоносна, ако човек не получи нов бъбрек от донор. Промените в стила на живот и лечението обаче в повечето случаи са достатъчни, за да запазим способността на бъбреците да вършат работата си. В Англия едва 1 от 20 човека с хронична бъбречна недостатъчност достига до етап, в който му е нужна хемодиализа и трансплантанция на бъбрек. Бъбреците имат много голяма роля за организма и когато не функционират добре, това засяга всички системи в тялото. Ето защо възможните усложнения на бъбречната недостатъчност са многобройни и обикновено сериозни. Те включват:  Анемия Загуба на костна плътност, а оттам увеличен риск от счупвания Сърдечно-съдови проблеми Задържане на течности в тялото, които водят до отоци Отслабена имунна защита Възпаление на сърдечните обвивки (перикардит) Понижено сексуално желание и дори импотентност Увреждане на нервите Отслабване на мозъка Високи нива на калий в кръвта, което сериозно заплашва сърцето  Връзки:  Диета при бъбречна недостатъчност от BGMedic.com Kidney.org – EN Living with kidney disease – EN Life with a chronic kidney disease by HNS Choices – EN Diet for chronic kidney disease – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Баланит и баланопостит,"Други имена: Възпаление на препуциума. Англ: Balanitis, Balanoposthitis Какво е баланит и какво баланопостит Баланит се нарича подуване и възпаление на главата на пениса. Когато се възпали кожата, която покрива главата на пениса – препуциума, състоянието се нарича баланопостит. Причини, рискови фактори и превенция Най-често баланитът и баланопоститът се дължат на лоша хигиена (т.е. на събиране на бяло подобно на сирене вещество – смегма – под главата на пениса). Други възможни причини са:  Неконтролиран диабет Използване на много силен сапун Недобро изплакване на пениса при измиване със сапун Инфекция  Премахването на препуциума, т.е. циркумцизията или обрязването, има положителен ефект за хигиената на мъжа и намалява значително риска от баланит. Симптоми Симптомите на баланита и баланопостита най-често са:  Зачервяване Болка Сърбеж Неприятна миризма  Лечение Лечението зависи от причината. Не използвайте силни сапуни в тази област и винаги измивайте добре сапуна. Поддържайте добра лична хигиена и пазете мястото чисто. Ако бактерии са причина за инфекция, довела до възпалението, се прилагат антибиотици. Те могат да са локални, тоест мазила, или орални (хапчета). Ако проблемът се дължи на гъбички, се ползват противогъбични медикаменти. В случай че възпалението доведе до стесняване на кожата, която покрива главата на пениса, така че пенисът да не може да се забели, може да се наложи циркумцизия (т.е. обрязване). Стесняването на препуциума се нарича фимоза. Прогноза и възможни усложнения Почти винаги баланитът и баланопоститът са излечими медикаментозно. Тяхното повторно появяване най-често се дължи на лоша хигиена. Хирургическа намеса се налага рядко. Възможни усложнения при дълготрайна инфекция са:  Фимоза, тоест невъзможност на препициума да се движи и открива главата на пениса Стесняване на канала на пениса Проблем с кръвоснабдяването в областта на инфекцията  Нелекуваната дълго време инфекция увеличава риска от рак. Връзки:  Balanitis by Patient.co.uk – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Бронхит,"Други имена: Възпаление на бронхите. Англ: Bronchitis Какво е бронхит Бронхитът е възпаление на бронхите. Бронхите са най-големите дихателни пътища в белите дробове. Причини, рискови фактори и превенция Най-често бронхитът се причинява от същите вируси, заради които боледуваме от грип или настинка, когато те навлязат в дробовете, и по-рядко от бактерии. Най-често възпалението на бронхите се предшества от хрема, болки в гърлото и т.н. Хроничният бронхит, т.е. такъв, който ни измъчва постоянно, се дължи на непрекъснато дразнене на бронхите с някакъв замърсител. Най-често това е димът на цигарите при пушачите и по-рядко някакъв пушек или токсично вещество, свързани с работата ни и/или околната среда. В този случай вероятно страдаме от хронична обструктивна белодробна болест. Тютюнопушенето многократно увеличава риска от възпаление на бронхите при настинка или грип. Симптоми Симптомите на бронхита най-често са:  Кашлица, с която понякога се изхвърлят храчки Дискомфорт в гърдите Повишена телена температура (най-често ниска – около 37.5 градуса целзий) Умора Задъхване, което се проявява най-вече при физически усилия Слаби хрипове (особено при астма)  Лечение Тъй като бронхитът най-често се дължи на вирусна инфекция, той не се лекува с антибиотици. Целта на терапията е облекчаване на състоянието и подпомагане на организма да се пребори с болестта. Обикновено бронхитът преминава сам за около 7-10 дни, ако се пазим и почиваме. При нужда лекарят ще предпише лекарства за понижаване на температурата или потискането на друг от симптомите на вирусната инфекция (например болки в мускулите, кашлица или диария). В случаите, когато бронхитът се дължи на бактериална инфекция, той се лекува с антибиотици. В този случай вероятно ще страдаме от бронхопневмония. Какво помага:  Почивка и да стоим на топло Пиене на течности Да не пушим Инхалация, защото вдишването на влажен топъл въздух улеснява изхвърлянето на секрета от дробовете Овлажняването на въздуха в стаята  Прогноза и възможни усложнения Бронхитът рядко създава дългосрочни проблеми, когато не е хроничен. Понякога кашлицата може да продължи седмици, след като сме се излекували, докато дробовете се изчистят и успокоят. В редки случаи е възможно развитието на пневмония (т.е. възпаление на белите дробове). Ако лекуващият лекар прецени, че дробовете ни са атакувани не само от вируси, но и от бактерии (това се нарича вторична инфекция или бактериална суперинфекция), вероятно ще ни предпише антибиотик. Повтарящите се епизоди на бронхит са индикация, че вероятно сме на път да развием т. нар. хронична обструктивна белодробна болест. Връзки:  Bronchitis in details – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Височинна болест,"Други имена: Планинска болест, височинна хипоксия. Англ: Altitude sickness, acute mountain sickness, altitude illness Какво е височинна болест Планинската болест е опасно състояние, което повлиява хората, които се изкачват на повече от 2500-3000 метра надморска височина. Причини, рискови фактори и превенция Височинната болест се дължи на ниското налягане на кислорода в разредения въздух. Ниското налягане и пониженото количество кислород водят до трудност при дишането и оттам до недостатъчно кислород в кръвта (хипоксия). Основният причинител на хипоксията не е пониженото количество кислород в разредения въздух, а пониженото му налягане (натиска, който оказва кислорода върху стените на дробовете). Когато налягането на кислорода е ниско, по-малка част от него преминава от дробовете в кръвта. Планинската болест е потенциално смъртоносна и заплашва еднакво всички хора. Бързото набиране на височина е основният причинител на състоянието. Тези, които живеят край морета и океани, са по-заплашени от останалите. Предпазването от височинна болест се постига чрез процес, известен сред алпинистите като аклиматизация. По същество той се състои в бавното набиране на височина, така че тялото да има време да се адаптира към новите условия. Човешкият организъм не може да оцелее дълго над 8000 метра надморска височина. Тази част от най-високите планини на света е известна като „зона на смъртта”. Симптоми Първите и леки симптоми на височинната болест са:  Умора Главоболие Замайване Гадене и повръщане Трудност да се спи Забързани пулс и сърдечен ритъм Затруднено дишане  Наличието на горните признаци трябва да ни накарат веднага да слезем на по-ниско. В повечето случаи това е напълно достатъчно, за да избегнем усложненията на болестта, които са заплаха за живота. Развитието на болестта има следните симптоми:  Посиняване на кожата Блед и сив цвят на лицето Трудност при дишане дори в покой Невъзможност да се ходи по права линия или въобще да се върви Кашляне, включително и на кръв Объркване и понижена способност за осъзнаване и разбиране на заобикалящата ни действителност  Лечение Болестта се лекува чрез слизане на по-ниска надморска височина. Изключително важно е да започнем слизането при първите симптоми. На болния е добре да се даде да диша кислород, ако има такъв. При по-сериозно състояние лекар може да предпише специфично лекарство за височинна болест и да назначи кислород за дишане. При много напреднал стадий на заболяването, ако сме в болница, се прилагат специфични животоспасяващи мерки. Прогноза и възможни усложнения Обикновено височинната болест преминава напълно без усложнения и дълготрайни последици. Хората, боледували веднъж, са по-податливи на болестта. Ако човек е останал нависоко или е продължил да се изкачва, след като е получил симптомите на планинската болест, може да се получат отоци в белия дроб или мозъка. Лекарите ги наричат съответно белодробна едема и мозъчна едема. Това са животозаплашващи състояния, които изискват спешно болнично лечение. Мозъчният оток може завинаги да увреди мозъка. Връзки:  Четиво за преди тръгване към високото – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Бронхиолит,"Други имена: Възпаление на бронхиолите. Англ: Bronchiolitis, Bronchioles inflammation Какво е бронхиолит Бронхиолитът е възпаление на бронхиолите. Бронхиолите са малки дихателни пътища в белите дробове. Те са последните (крайните) разклонения на бронхите. Бронхиолитът засяга предимно деца до двегодишна възраст, като най-често се среща при бебета между 3 и 6 месеца. В повечето случаи децата боледуват през зимните месеци. Причини, рискови фактори и превенция Бронхиолитът най-често се дължи на вирусна инфекция, предавана по въздушно-капков път. Обикновено вирусът, засягащ малките дихателни пътища, е т.нар. респираторно-синцитиален вирус. Този вирус е много разпространен в околната среда и буквално всички деца развиват имунитет към него до около втората си година. Множество други вируси като тези, причиняващи грип или настинка, могат също да инфектират бронхиолите. Относително рядко причината за бронхиолит може да е бактериална инфекция Вирусните заболявания са доста заразни и лесно се пренасят при общуване и контакт. Измитите ръце и проветрените помещения пречат на вирусите да се разпространяват. Симптоми Бронхиолитът започва като настинка или грип с хрема, зачервено гърло и ниска температура. С времето се развиват типичните за заболяването симптоми:  Умора Повишена телесна температура (понякога) Задъхване Слаби хрипове Кашлица Забързано, учестено дишане (60-80 вдишвания на минута)  При много деца с бронхиолит се наблюдава и възпаление на средното ухо (среден отит). В случай че детето ни има проблеми с дишането и цветът на кожата му стане синкав, трябва веднага да потърсим медицинска помощ. Посиняване на кожата (следете устните и ноктите) е знак за много сериозен недостиг на кислород в кръвта, което изисква незабавна лекарска намеса. Лечение Тъй като бронхиолитът почти винаги се дължи на вирусна инфекция, той рядко се лекува с антибиотици. Целта на терапията е облекчаване на състоянието и подпомагане на организма да се пребори с болестта. Какво помага:  Почивка Пиене на течности Да не допускаме някой да пуши около детето Овлажняването на въздуха в стаята Децата дишат по-лесно, когато за изправени. При бронхиолит можем да използваме вкъщи например столчето за кола, стига да не прекаляваме и да пазим топло на детето  Болнично лечение при бронхиолит се налага доста рядко, защото в повечето случаи той се дължи на респираторно-синцитиален вирус и заболяването се кара леко. Ако причината за възпалението на бронхиолите е друга, състоянието вероятно ще се прояви много по-силно и особено при малки деца може да се стигне до болничен престой. Прогноза и възможни усложнения Обикновено състоянието се подобрява за около три дни и детето започва да диша нормално. Всички симптоми отшумяват и изчезват за около седмица. В много редки случаи е възможно бронхиолитът да доведе до пневмония. Това става предимно когато вече болно дете бъде заразено с друга болест (вторична инфекция). Връзки:  Bronchiolitis by NHS Choices – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Брадавици,"Други имена: Верука. Англ: Warts, verrucas Какво е брадавица Брадавиците са малки и обикновено безопасни груби израстъци по кожата, дължащи се на вирусна инфекция. Доста по-неприятните и опасни генитални брадавици са разгледани отделно. Причини, рискови фактори и превенция Брадавиците се дължат на инфекция с човешки папилома вирус (ЧПВ). Съществуват повече от 100 вида ЧПВ, като различните вируси причиняват брадавици на различни места – по ръцете, по стъпалата, под и около ноктите и т.н. В повечето случаи имунната система се справя лесно с този вирус и затова брадавиците обикновено се наблюдават при отслабена имунна защита. Децата и по-възрастните хора са по-заплашени. Инфекцията е заразна и може да се пренася от човек на човек, както и от едно място на тялото до друго. Заразяване в възможно и при контакт със замърсен предмет като кърпа, пила за нокти, самобръсначка и т.н. Симптоми Брадавиците се виждат с просто око. Имат най-често зърнест вид (приличат донякъде на карфиол), понякога по върховете на зърната се виждат черни точки. На пипане са грубовати и често изпъкнали. Брадавиците относително рядко болят, сърбят или нещо подобно. Изключение са тези, които засягат долната част на стъпалата (ходилата). Те болят, понякога доста. Лекарите ги наричат веруки. Лечение Преди всичко не се опитвайте сами да премахвате брадавиците чрез изгаряне, изрязване или нещо подобно. Ако ви болят или ви притесняват, защото не сте сигурни, че са точно брадавици, обърнете се към лекар. Ако брадавиците са по лицето, не използвайте от продаваните без рецепта в аптеките мазила за брадавици. Обърнете се към дерматолог (кожен лекар). В повечето случаи брадавиците не се нуждаят от лечение и ще преминат сами. За съжаление това отнема доста време – понякога дори повече от година. В случай, че наблюдавате образуването на брадавици на нови места по тялото, обърнете се към лекар. Лекарите могат да използват различни методи, за да ви избавят от проблема. Брадавиците могат да бъдат третирани например с киселини, да бъдат замразявани или изгаряни. Тези методи за лечение понякога оставят белези. Какво помага:  Специални лепенки, които ще ни позволят да ходим без болка, ако имаме брадавица на ходилото (верука). Такива лепенки се продават в аптеките и магазините за обувки След измиване да мажем брадавицата с крем, продаван без рецепта. Попитайте аптекаря си за такъв и следвайте инструкциите на листовката за продължителност на лечението. Премахвайте горния слой мъртви клетки от брадавиците чрез изтъркване, преди да слагате мазилото, но не разранявайте мястото Да стимулираме имунната защита Да слагаме върху брадавицата някаква превръзка, лепенка и т.н., за да се предпазим от разнасяне на инфекцията. Препоръчва се доста стриктна хигиена Добре е децата да не си гризат ноктите, защото така кожата около тях се разранява и лесно може да инфектира Мъжете трябва да спазват безупречна хигиена при бръснене, за да не пренесат брадавица от ръцете на лицето Брадавиците не са причина да не плуваме. Покриването им с водоустойчиви лепенки е добра идея. Препоръчват се джапанки, ако брадавиците са на стъпалото, за да не разнасяме заразата  Прогноза и възможни усложнения Брадавиците обикновено преминават сами и не създават здравословни проблеми. Те могат обаче да бъдат неприятен козметичен проблем. Обърнете се към лекар, ако:  Имате генитални брадавици (включително ако са в областта на ануса) Брадавиците ви кървят, гноят или си променят драстично цвета Ако сте с понижена имунна защита след химиотерапия или имате диабет  Някои видове човешки папилома вирус (причинителите на брадавиците) повишават риска от развитие на рак. Опасността в случая е ниска, защото развитието на рак изисква много години, а брадавиците не се задържат толкова. Все пак попитайте лекаря си за това, ако имате притеснения. Връзки:  Warts and Verrucas by Patient.info – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Възпаление на венците,"Други имена: Гингивит. Англ: Gingivitis Какво е гингивит Гингивит означава възпаление на венците. Причини, рискови фактори и превенция Възпалението на венците се дължи на натрупването на зъбна плака. Зъбната плака е слой от бактерии, слюнка, остатъци от храна и т.н., който се образува върху венците и зъбите. На свой ред, зъбната плака се дължи на лоша орална хигиена. Когато не почистваме венците и зъбите си редовно и не премахваме плаката, тя се превръща в твърд слой, наричан зъбен камък (тартар). Зъбният камък инфектира и възпалява венците и евентуално и другите тъкани, които подържат зъбите (вж. пародонтит). Зъбният камък е причината и за образуването на кариеси. По-често гингивит се наблюдава при:  Липсваща или непълна орална хигиена Пушачи Бременни жени (дължи се на хормоналните промени) Неконтролиран диабет Недобре пасващи зъбни протези, детски шини (брекети) и т.н. Отслабена имунна защита Сухота в устата Някои вирусни и гъбични инфекции  Симптоми Често възпалението на венците е в лека форма и не се забелязва. Симптомите на гингивита най-често включват:  Лош дъх Зачервени и подпухнали венци Кървене при миене на зъбите и ползването на конец Отдръпване на венците нагоре Венци, които изглеждат някак лъскави Образуване на афти  Лечение За да излекуваме възпалени венци, първо трябва да се премахне зъбния камък от тях. Това може да направи само стоматолог. След това според състоянието ни лекарят може да ни препоръча използване на специална вода за уста, третиране на венците с подходящи лечебни мазила, миене на зъбите с пасти против гингивит и др. Понякога се налага коронки, протези, мостове и т.н. да се преправят така, че да не способстват за образуването на плака и зъбен камък. В по-редки случаи гингивитът е следствие от друг здравословен проблем, който трябва да бъде лекуван, за да се избавим от възпалението на венците. Какво помага:  Почиствайте зъбния камък при стоматолог на всеки 4-5 месеца Използвайте средно мека четка за зъби (т.е. medium) и паста за зъби с флоур. Мийте си зъбите поне по два пъти на ден за около три минути Да изчистваме преди всичко венците, бузите и езика, когато си мием зъбите. Откритите части на зъбите общо взето се чистят сами (затова изключително рядко по тях има кариеси) Яжте повече плодове и зеленчуци. Те не само не залепват по зъбите, но и предизвикват слюнкоотделяне. Избягвайте сладките напитки и се жабуркайте с чиста вода след тях Миенето на зъбите след всяко хранене. Ако това не е възможно, помага да се жабуркаме с вода за уста или дори с чиста вода. Дъвките без захар също имат добър ефект Вода за уста. Тя потиска образуването на плаката, спомага за премахването ѝ и намалява бактериите в устата. Прониква и почиства места, които четката за зъби пропуска Използвайте конец за зъби. Той почиства междузъбните пространства, до които четката няма достъп (и където се образуват кариесите)  Хората, които следват горните съвети, рядко имат проблеми със зъбите и венците си. Прочетете повече как да подържаме безупречна оралната хигиена. Прогноза и възможни усложнения Ако премахнем зъбния камък, излекуваме гингивита и се грижим както трябва за зъбите си, възпалението ще премине без сериозни последици. Нелекуваният гингивит може да доведе до:  Бактериални възпаления на венците Възпаление на костта, която държи зъбите ни (вж. периодонтит и парадонтит) Инфекция или абсцес на лицево-челюстните кости Отдръпване на венците (гингивална рецесия)  Връзки:  Gum disease by Better health channel – EN Brushing Your Teeth (video) – EN Flossing & Brushing by the Canadian dental association – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Географски език,"Англ: Geographic tongue, benign migratory glossitis Какво е географски език Географският език е безобидно състояние, при което езикът изглежда на петна и може да има повишена чувствителност. Географският език е вид глосит. Глосит означава възпаление на езика. Причини, рискови фактори и превенция Географският език се дължи на частична загуба на повърхностния слой на езика. Този слой е съставен от микроскопични власинки, наречени папили. Папилите са отговорни за грапавостта на езика. Не е изяснено какво причинява географски език. Частичната загуба на папилите може би понякога се дължи на:  Липса на витамин Б Раздразване на езика от люто или алкохол  Географският език се наблюдава по-често при хора, страдащи от псориазис. Псориазисът е дерматологично заболяване, при което кожните клетки се размножават твърде бързо и се натрупват. Симптоми Симптомите на географския език са:  Петна по езика, откъдето идва името на състоянието. Петната често са гладки и зачервени Относително рядко може да има повишена чувствителност на езика към люти, кисели, солени или топли храни и напитки  Петната често сменят мястото си и променят формата си. Лечение В повечето случаи географският език не създава проблеми и не се нуждае от лечение. При сериозен дискомфорт лекар може да препоръча слаби локални обезболяващи. Състоянието още може да бъде третирано с антихистамини или стероидни мазила по лекарска преценка. Какво помага:  Избягвайте люто, солено, кисело и горещо Не ползвайте пасти за зъби, съдържащи вещества срещу зъбен камък или такива за избелване на зъбите, защото те са агресивни Не пийте алкохол  Прогноза и възможни усложнения Географският език е безопасно състояние. В някои случаи то може да не преминава дълго време и да създава известен дискомфорт. Връзки:  Geographic tongue – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Холецистит,"Други имена: Възпаление на жлъчния мехур. Англ: Cholecystitis Какво е холецистит Холецистит означава възпаление на жлъчния мехур. Жлъчният мехур се намира под черния дроб и съхранява течност (жлъчка), произведена от черния дроб. Жлъчката е необходима за разграждането и усвояването на мазнините в червата. Възпаленият жлъчен мехур се подува и боли. Болката се усеща в областта на корема. Причини, рискови фактори и превенция Холециститът се дължи на неспособност на жлъчката да напусне жлъчния мехур. Обикновено това се случва, когато жлъчен камък запуши тръбата, по която течността се придвижва до тънките черва. В такъв случай болката е рязка и силна, а лекарите говорят за остър холецистит. Състоянието е известно и като жлъчна криза. Повтарящи се жлъчни кризи водят до постоянно възпален жлъчен мехур. При такива случаи имаме хроничен холецистит. Наличието на камъни в жлъчката се нарича жлъчнокаменна болест (холелитиаза). Тя е основната причина за острото и хроничното възпаление на жлъчния мехур. Много рядко причината може да бъде и тумор. Заплахата от холецистит е по-висока при:  СПИН и диабет Възрастни хора Хормонална терапия Бременност Жени Наднормено тегло Рязко сваляне или качване на телесна маса  Тъй като жлъчнокаменната болест е основната причина за възпалението на жлъчния мехур, премахването на предпоставките за образуване на камъни е най-добрата превенция на заболяването. В повечето случаи жлъчните камъни са следствие от увеличено количество холестерол в кръвта. Високите нива на холестерол най-често са резултат от нездравословно хранене и наднормено тегло. Симптоми Основният симптом на холецистита е остра и рязка болка в дясната или централната коремна област с продължителност поне половин час. В редки случаи са възможни:  Повишена телесна температура и втрисане Изпражнения с цвят на глина Жълтеница  Лечение Преди всичко в случай на остра болка в областта на корема трябва да потърсим медицинска помощ. Лекарите вероятно ще ни предпишат медикаменти за овладяване на възпалението, както и за успокояване на болката. Ако причината за възпаляването на жлъчния мехур не се премахне, след време се налага операция за отстраняване му, защото възпалението го унищожава и го прави неспособен да задържа и отделя жлъчната течност. Практически оперативната намеса, наричана холецистектомия, е единственият начин да „се излекува” хронично възпален жлъчен мехур. Прогноза и възможни усложнения Повечето хора се възстановяват напълно след операцията. Липсата на жлъчен мехур рядко повлиява способността да се асимилира храната. Качеството на живот на хората без жлъчен мехур обикновено се запазва. Първите седмици след операцията трябва да се спазва бедна на мазнини диета, за да може организмът да се адаптира. Възможните усложнения при холецистит са:  Рак на жлъчния мехур Перфорация (пробиване/разкъсване) на жлъчния мехур. Жълтеница Възпаление на панкреаса (панкреатит) Възпаление/увреждане на жлъчните канали  Връзки:  Хранене при отстранен жлъчен мехур – Mayo Clinic, EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Нора Владимирова, Bispebjerg and Frederiksberg Hospital, Копенхаген, Дания."
Гастрит,"Други имена: Възпаление на стомаха. Англ: Gastritis Какво е гастрит Гастрит означава възпаление настомаха. Причини, рискови фактори и превенция Гастритът се дължи на неспособност на лигавицата на стомаха да го предпази от силно агресивния стомашен сок. В повечето случаи раздразнена и евентуално възпалена е самата лигавица, а не тъканите под нея, които тя предпазва. Най-честите причини за това са:  Силен стрес Бактериална инфекция (най-често с Helicobacter pylori) Прекомерна консумация на алкохол Честата употреба на някои лекарства като аспирин, ибупрофен или напроксен, които понижават защитната способност на лигавицата на стомаха Вирусна инфекция Употреба на кокаин  Гастритът може да бъде както симптом на друго заболяване, който ще изчезне с излекуването ни, така и хроничен проблем. Състоянието се среща по-често при хора, изложени на сериозен стрес, и при напреднала възраст. Симптоми Симптомите на възпалението на стомаха са:  Болка в горната част на корема, която понякога преминава след хранене Гадене Повръщане Липса на апетит  Относително често гастритът не проявява симптоми. Ако забележим, че изпражненията ни са черни на цвят или в тях има кръв, е разумно да се обърнем към лекар. Лечение Гастритът се лекува според причината за него. Ако се дължи на прием на лекарства, спирането им вероятно ще реши проблема. Често за лечение на гастрит се ползват лекарства, които намаляват киселинността на стомашния сок (т.нар. антиациди). Съществуват много разнообразни такива медикаменти, от които лекарят ни може да избере според индивидуалното ни здравословно състояние. При бактериална инфекция се прилага лечение с антибиотик. Какво помага:  Хранете се често и по малко вместо три пъти на ден. Така стомашният сок ще разгражда храната и ще дразни по-малко стомашната стена Избягвайте храни, които дразнят стомаха – кисело, люто, ястия с много подправки, пържено и много мазно Контролирайте стреса. Почивайте и се успокоявайте Не пийте алкохол Пийте 6-8 чаши вода на ден  Прогноза и възможни усложнения В повечето случаи гастритът се лекува успешно. Хроничният гастрит може да доведе до появата на язва и по-рядко до рак на стомаха. Връзки:  Managing gastritis by the University of Maryland Medical Centre – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Хидроцеле,"Англ: Hydrocele Какво е хидроцеле Хидроцеле се нарича събирането на течност в скротума около тестисите. Скротум се нарича торбичката, в която се намират тестисите при мъжа. Състоянието се среща често при новородени деца и обикновено преминава само. Причини, рискови фактори и превенция Тестисите слизат от коремната кухина в скротума през канал по време на развитието на плода. Когато този канал не се затвори напълно, в скротума навлиза течност. Това води до образуване на често срещаното хидроцеле при новородените. При възрастни събирането на течност в скротума може да се дължи на травма или възпаление. Понякога появата на хидроцеле се дължи на ингвинална (слабинна херния). Симптоми Хидроцелето не проявява симптоми и не боли. Торбичките, в които са тестисите, са подути и на пипане приличат на балон, пълен с вода. Ако забележите, че тестисите на детето ви се уголемяват и свиват, сякаш се пълнят и изпразват, обърнете се към лекар. Лечение В повечето случаи хидроцелето няма нужда от лечение. Такова се налага, ако състоянието поражда дискомфорт или се появи възпаление. Лечението се състои в източване на течността чрез относително лека операция, наричана хидроцелектомия. Събирането на течност, дължащо се на слабинна херния, задължително изисква хирургическа намеса. Операцията обикновено е добре да се направи възможно най-скоро, за да се избегне рискът от усложнения. Прогноза и възможни усложнения Хидроцелето е състояние, което рядко се нуждае от лечение, защото обикновено преминава само, без да създава дискомфорт В редки случаи операцията на хидроцеле може да доведе до инфекция в областта на скротума. Връзки:  Hydrocele repair by MedlinePlus– ЕN Hydrocelectomy: What to Expect at Home – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Висок холестерол,"Други имена: Хиперхолестеролемия. Англ: High blood cholesterol levels Какво е висок холестерол Холестеролът е жизнено важна мастна биомолекула. Ако концентрацията му в кръвта обаче е твърде висока, холестеролът понякога способства за увреждане на кръвообращението. Хората с висок холестерол са доста по-заплашени от развиване на атеросклероза и исхемична болест на сърцето (ИБС) и съпътстващите ги усложнения като стенокардия или периферна артериална болест. ИБС е водещата причина за смъртност в развитите страни. Причини, рискови фактори и превенция Холестеролът е мазнина, която е необходима на тялото, за да изгражда клетъчните стени и да синтезира витамин D и някои хормони. Организмът произвежда сам цялото му необходимо количество холестерол. В храната ни също се съдържа холестерол. В повечето случаи повишеното количество холестерол в кръвта ни се дължи на яденето на богата на мазнини храна. Холестеролът в тялото бива два вида – високоплътностен и нископлътностен. Повишенитe количества нископлътностен холестерол (LDL) водят до образуването на атеросклеротични плаки. Другият вид холестерол – високоплътностният (HDL) – пренася „лошия” холестерол до черния дроб и така пречиства кръвта. Колкото повече нископлътностен холестерол има в кръвта, толкова по-голям е рискът от сърдечно-съдови заболявания. Колкото повече е високоплътностен холестерол, толкова опасността за сърцето е по-малка. Съдържанието на мазнини в кръвта се мери по различни начини. Ориентировъчни нормални показатели (референтни стойности) на най-често измерваните вещества са:  Нископлътностен холестерол (LDL): 70-130 mg/dL или под 3 ммол/л (колкото по-малко, толкова по-добре) Високоплътностен холестерол (HDL): повече от 50 mg/dL или над 1ммол/л (колкото повече, толкова по-добре) Общо холестерол: по-малко от 200 mg/dL или под 5 ммол/л (колкото по-малко, толкова по-добре) Триглицериди (друг тип „опасни” мазнини): 10-150 mg/dL или под 2 ммол/л (колкото по-малко, толкова по-добре)  Висок холестерол по-често се наблюдава при:  Пушачи Наднормено тегло Хора с голяма гръдна обиколка (над 102 см при мъже и над 89 см при жени) Заседнал стил на живот, липса на физическа активност Диабет Нездравословно хранене. Тук се включва и яденето на много сладко, което води до увеличаване на триглицеридите и известно намаляване на „добрия” високоплътностен холестерол  Симптоми Високият холестерол в кръвта не проявява никакви симптоми. Проблемът се открива само при кръвен тест. Хората над 30 години е разумно да се изследват за висок холестерол веднъж на 5 години. Изследването е много необходимо при пушачи, диабетици, хора с наднормено тегло и за тези, които имат случаи на висок холестерол в семейството. Лечение Високият холестерол може да бъде повлиян медикаментозно. Това помага и намалява риска, но не е достатъчно, ако завишеният холестерол се дължи на нездравословен стил на живот. Лекарствата за понижаване на мазнините в кръвта са много и разнообразни. Те се предписват по лекарско усмотрение според състоянието на организма ни, ако промените в стила на живот не повлияят количествата на холестерола в кръвта ни. Какво помага:  Откажете цигарите Здравословна диета, бедна на мазни храни. Избягвайте т.нар. транс мазнини, които се съдържат в маргарина и различните видове солени бисквитки и крекери Яжте повече пълнозърнести храни, плодове и зеленчуци, защото фибрите в тях намаляват холестерола в кръвта. Кои храни са богати на фибри. Заместете донякъде месото с нетлъста риба (да не е пържена). Яжте пилешко, а не свинско месо Яжте пълнозърнести тестени храни, а не такива от бяло брашно Намалете сериозно приема на готварска сол. Как да намалим солта. Намалете приема на сладко и бързи въглехидрати като бяло тесто, картофи и т.н. храни с висок гликемичен индекс. Опитайте да ядете черен шоколад вместо вафли, бисквитки, торти и други подобни Живейте активно, спортувайте (според препоръките на лекаря) Ограничете или най-добре спрете алкохола (увеличава триглицеридите в кръвта, обезводнява, повлиява кръвното налягане и какво ли още не)  Прогноза и възможни усложнения Повишените количества холестерол в кръвта не означават, че задължително в артериите ни ще се образуват атеросклеротични плаки, които ще блокират кръвоснабдяването до някой орган и ние ще получим удар. Високият холестерол само сериозно увеличава вероятността това да се случи. При повечето хора промяната в стила на живот е достатъчна, за да съхрани здравето им. Медикаментите имат като цяло добър ефект. Ако вече сме започнали да развиваме атеросклероза, намаляването на холестерола в кръвта е жизнено важно. Високият холестерол може да доведе до атеросклероза. Атеросклерозата е нелечимо (необратимо) състояние и на свой ред може да доведе до:  Стенокардия (гръдна жаба) Исхемична болест на сърцето Сърдечен удар (инфаркт) Мозъчен удар Бъбречна недостатъчност Образуване на аневризми. Аневризма се нарича отслабване и издуване на стената на кръвоносен съд. Ако аневризмата се спука, се получава вътрешен кръвоизлив, който е животозаплашващо състояние, нуждаещо се от спешна медицинска помощ.  Връзки:  Хранене и начин на живот при сърдечно-съдови проблеми Повишен холестерол от РЗИ Велико Търново A wealth of info by the NHLBI @ nih.gov – EN Lowering Cholesterol with Therapeutic Lifestyle Changes (pdf) – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
Високо кръвно налягане,"Други имена: Хипертония. Англ: High blood pressure, Hypertension Какво е хипертония Високо кръвно налягане означава, че натискът, който оказва кръвта върху стените на кръвоносните съдове, е по-висок от нормалното. Съвременните разбирания за стойности за високо кръвно налягане са:  под 120 / 80 - нормално кръвно налягане 120-129 / под 80 - повишено кръвно налягане 130-140 / над 80 - високо кръвно налягане (първа степен) над 140 / над 80 - високо кръвно налягане (втора степен)  Високото кръвно налягане е изключително разпространено и представлява сериозен риск за здравето, защото може да доведе до сърдечен или мозъчен удар, бъбречна недостатъчност, увреждане на зрението и др. Състоянието се нарича още (артериална) хипертония. Причини, рискови фактори и превенция Кръвното налягане най-общо зависи от интензивността, с която сърцето изпомпва кръвта, и от състоянието на кръвоносните съдове. В повечето случаи не може да се установи какво причинява хипертонията. По-често високо кръвно налягане се наблюдава при:  Възрастни хора, защото с времето стените на кръвоносните съдове стават по-малко еластични При висок стрес и при хора, които често се ядосват или изнервят, защото сърцето им в тези моменти работи по-интензивно, откъдето идва и изразът „не ми вдигай кръвното” Прием на твърде много сол с храната Наднормено тегло Честа (ежедневна)употреба на алкохол Тютюнопушене Употреба на стимуланти, вкл. амфетамини и кокаин Диабет Случаи на хипертония в семейството Недостиг на калий или витамин D Застоял стил на живот; липса на физическа активност  Някои заболявания също водят до повишено кръвно налягане, например сънна апнея, някои хормонални заболявания, атеросклероза, болести на бъбреците, както и поредица разпространени медикаменти. При децата повишеното кръвно налягане най-често се дължи на проблеми с бъбреците или сърцето. Като цяло за нормално кръвно налягане се приема такова до 120/80 mmHg (милиметри живачен стълб). За високо кръвно налягане се приема 130/90 или повече. Горната граница на кръвното налягане се нарича систолно налягане, а долната диастолно налягане. Симптоми Хипертонията най-често се развива бавно и не проявява никакви симптоми. Много рядко може да получим главоболие или кръвотечение от носа. Ето защо е важно кръвното налягане да се мери, за да се вземат мерки, ако е високо, преди здравето ни да е заплашено. Лечение Високото кръвно налягане се лекува с промяна в стила на живот и понякога медикаменти. Обикновено при т. нар. предхипертония, когато кръвното налягане е между нормално (120/80) и високо (130/90), лекарства се ползват рядко. Това вероятно трябва да се преосмисли, защото най-съвременните клинични изследвания показват, че колкото по-рано се вземат мерки, толкова по-добра е прогнозата. Агресивнотопонижаване на кръвното налягане до 120/80 като цялоудължава живота и намалява риска от сърдечно-съдови заболявания. Медикаментите за високо кръвно налягане са многобройни и разнообразни. Каквото и да ни предпише лекарят според здравословното ни състояние, много важно е стриктно да следваме схемата на приема. Лекарствата в повечето случаи няма да успеят да решат сами проблема с кръвното ни. Необходимо е да предприемем промени в стила си на живот. Какво помага:  Да откажем цигарите Да намалим приема на готварска сол Да отслабнем, ако се налага Да пием вода според препоръките на лекаря си Да не пием или поне да намалим значително алкохола Да се храним разумно и здравословно Да сме физически активни, да правим физически упражнения според препоръките на лекаря Да се почиваме, да се успокояваме и изобщо да се пазим от стрес Да не се ядосваме, да избягваме ситуации и разговори, които ни разгневяват и „ни вдигат кръвното”, доколкото е възможно.  В повечето случаи целта на лечението е да поддържа кръвното налягане под 140/90 при хора до 60 години и под 150/90 при хора над 60-годишна възраст. При някои заболявания, например на бъбреците или при диабет, оптималното кръвно налягане може да е друго. Прогноза и възможни усложнения Високото кръвно налягане е потенциално опасно състояние, което за щастие в повечето случаи се повлиява добре от промяната в стила на живот и от медикаментите. Хипертонията е опасна с това, че не проявява симптоми и тихо разрушава тялото. Възможните усложнения от нелекувано високо кръвно налягане включват:  Проблеми с кръвоснабдяването на очите и оттам постепенна загуба на зрение Сърдечен или мозъчен удар (т.е. инфаркт или инсулт) Увредени кръвоносни съдове в бъбреците и затова бъбречна недостатъчност Образуване на аневризми. Аневризма се нарича издуване на кръвоносен съд, което е подобно на балонче. Ако това балонче се пукне, се получава вътрешен кръвоизлив, което често е животозаплашващо състояние, нуждаещо се от спешна медицинска помощ Проблеми с оросяването на краката  Връзки:  Хранене и начин на живот при сърдечно-съдови проблеми Хипертония от РЗИ Велико Търново A guide to healthy weight by the National Heart, Lung, and Blood Institute – EN Lowering Cholesterol with Therapeutic Lifestyle Changes (pdf) – EN Dietary Approaches to Stop Hypertension (DASH diet) – EN Physical Activity and Your Heart – EN   Желаем ви здраве! Моля ви, не забравяйте, че никаква информация или съвет не може и не трябва да заменя консултация, преглед и лечение при лекар. Проверил: Д-р Пламен Симеонов, неврохирург, Военномедицинска академия, София."
